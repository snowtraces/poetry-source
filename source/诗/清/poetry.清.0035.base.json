[
  {
    "id": "adcfe4dba60ea42f9cdfcf38cd1dae09",
    "title": "红楼梦绝句题词为菽园孝廉作",
    "authorName": "丘树甲",
    "authorId": "adcfe4dba60ea42fe4fcaa8983d5470d",
    "dynasty": "清",
    "content": [
      "五十首诗如贯珠，二十五人如可呼。笔端有泪向公子，悲歌感慨倾城姝。",
      "眼中忽幻荣宁府，梦破情天石难补。开编如闻奈何许，吾为若歌若楚舞。",
      "潇湘妃子诚绝伦，化影疑作芙蓉神。就中乃有蘅芜君，令我太息颦儿颦。",
      "以丕为兄有弟植，宝妹妹尤秀而特。枕霞旧友蕉下客，红楼之才此极则。",
      "大观何必真有园，稻香何必真有村。借花葬影月葬魂，蒙蒙春梦留春痕。",
      "岂无册中羼名者，王邢以降风斯下。世间不少薄命人，安得君诗遍传写。",
      "蛾眉谣诼古所伤，岂知遇合关彼苍。与君试窥作者意，绛珠还泪非荒唐。",
      "吁嗟乎，孝文好贤贾谊陨，光武中兴冯衍窘。屈平去国楚命短，韩偓辞朝唐祚尽。",
      "美人命薄才子同，古往今来皆梦中。英雄末路且仙佛，不独伤心是悼红。"
    ]
  },
  {
    "id": "adcfe4dba62ec141e64aa3e0410fff78",
    "title": "自丰城抵万安江水大涨",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "春江灌潦水，百堵没沧洲。",
      "釜已游鱼鳖，涯难辨马牛。",
      "橹声来木杪，帆影度城楼。",
      "双剑沈何处，清宵起暮愁。"
    ]
  },
  {
    "id": "adcfe4dba62ec141c4fc5664a24c9ee3",
    "title": "浒山铺",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "骑出榛荆谷，天开葭菼乡。",
      "藕花明万顷，渔艇入三湘。",
      "脱帽双帘醉，停鞍独树凉。",
      "虽无《采莲》曲，逸兴满沧浪。"
    ]
  },
  {
    "id": "adcfe4dba62ec1411b5befc133475516",
    "title": "大庾岭",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "烟景曾无异，兵戈鸟道荒。",
      "千章松影碧，五月稻花香。",
      "汉使征轺急，秦关戍路长。",
      "今宵应剪烛，莫漫忆他乡。"
    ]
  },
  {
    "id": "adcfe4dba62ec1411ee38c6e73fbcc29",
    "title": "泊瓜步",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "曾惊骇浪挟风骄，击楫重过一叶飘。",
      "树色明浮千顷月，江声寒听五更潮。",
      "蓬莱紫日光应近，槜李青山梦渐遥。",
      "明发征尘愁扑面，中泠回忆旧茶寮。"
    ]
  },
  {
    "id": "adcfe4dba62ec141309875e527221bb8",
    "title": "南安早发",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "春山寂寂片帆轻，一路烟峦送客程。",
      "最是断肠听不得，杜鹃花里鹧鸪声。"
    ]
  },
  {
    "id": "adcfe4dba62ec141e3655a43de9cf9ed",
    "title": "度高岭陈岭",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "夙兴越崇冈，晓气湿如露。",
      "丘壑郁回抱，登顿得坦步。",
      "虽非五丁凿，介然以成路。",
      "云是高兴陈，名存迹非故。",
      "茂草生峰巅，光风为布濩。",
      "荡漾成微波，渺若水云遇。",
      "嗤彼涧底松，偃伏叹迟暮。"
    ]
  },
  {
    "id": "adcfe4dba62ec141551bb1a21536020e",
    "title": "宁都西江",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "停车谢尘鞅，晴江荡柔橹。中有双鱼浮，似挟浪花舞。",
      "层云吐新霞，颜色美难数。颢气指东北，划然界苍宇。",
      "溪流忽如断，夕阳在山左。晚峰郁深翠，暮霭覆村坞。",
      "隐隐闻雷声，孤篷戛夜雨。回溪且停桡，玉璜奏今古。",
      "双鱼洲巨浸不没，璜溪水声如鸣玉。"
    ]
  },
  {
    "id": "adcfe4dba62ec141b574bfdb462cda56",
    "title": "大风疾行二百里过马当小孤",
    "authorName": "陆葇",
    "authorId": "adcfe4dba62ec14146031b3def2a4be5",
    "dynasty": "清",
    "content": [
      "厉风击水使倒流，水声怒立为山丘。六鳌并起翻沧海，盘涡鼎沸驱蛟虬。",
      "白日黯淡鬼神泣，狂澜震摇天地愁。我行江中历旬月，淹留飘泊心饥渴。",
      "今朝一叶飞洪涛，遂使形神寄超忽。阳侯鼓浪如共工，层波相触群山空。",
      "排沙裂岸不可却，马当横绝居其冲。上云太行险，下云吕梁洪。",
      "地势何太逼，昼夜追风蹑影无尘声。复似修鱼鼓鳞鬣，任钩巨锱何敢撄。",
      "鸟翼徘徊不能上，商飙卷箨何其轻。羲和辔已迟，长江路盈咫。",
      "回首万重山，去若弦上矢。不向壶公借碧龙，那羡琴高骑赤鲤。"
    ]
  },
  {
    "id": "adcfe4dba642f56929668c432db3854d",
    "title": "游补陀",
    "authorName": "洪斌",
    "authorId": "adcfe4dba642f569d1457b72d1457b72",
    "dynasty": "清",
    "content": [
      "候潮占月上，发棹报风西。",
      "地险春涛壮，天阴海色低。",
      "逍遥空野马，局蹐笑醯鸡。",
      "此意同人共，风流续虎溪。"
    ]
  },
  {
    "id": "adcfe4dba64b7310a9aaa6631bf65be7",
    "title": "和丁大声登皆山楼之作依韵",
    "authorName": "王炘",
    "authorId": "adcfe4dba64b7310d1457b72d1457b72",
    "dynasty": "清",
    "content": [
      "山色侵楼重，竹阴傍涧清。",
      "绿峰群寂寂，黄鸟独声声。",
      "雾聚松枝合，樵稀石面生。",
      "云收余峭壁，日影北林更。"
    ]
  },
  {
    "id": "adcfe4dba64b73107be1866315801e74",
    "title": "七月十二日入山收稻有怀纪仲霁",
    "authorName": "王炘",
    "authorId": "adcfe4dba64b7310d1457b72d1457b72",
    "dynasty": "清",
    "content": [
      "两寺钟声咽，山桥夕路幽。",
      "未几新落叶，已满旧溪头。",
      "西去时将晚，东游事亦休。",
      "秋苔新月上，杂沓使人愁。"
    ]
  },
  {
    "id": "adcfe4dba64b731004832464310df424",
    "title": "阻雨宿方九别业",
    "authorName": "王炘",
    "authorId": "adcfe4dba64b7310d1457b72d1457b72",
    "dynasty": "清",
    "content": [
      "才酌东堂下，云生江外峰。",
      "咽蝉催暮柳，残雨引疏钟。",
      "夜色余归意，苔痕著客踪。",
      "酒怀那可恃，遮莫此愁浓。"
    ]
  },
  {
    "id": "adcfe4dba64b73109a29de5c816ababc",
    "title": "秋日同诸友登山",
    "authorName": "王炘",
    "authorId": "adcfe4dba64b7310d1457b72d1457b72",
    "dynasty": "清",
    "content": [
      "弗弗西风秋欲深，乱离此日共浮沉。",
      "孤城远望云栖树，野浦斜看鸟入林。",
      "烽火烟迷山律律，江流声合马骎骎。",
      "新亭孤酌堪流涕，暮雨无端送笛音。"
    ]
  },
  {
    "id": "adcfe4dba64f176352d41f0b5ff9e4b6",
    "title": "病中吟",
    "authorName": "陈此",
    "authorId": "adcfe4dba64f176309fb05ddc91591a8",
    "dynasty": "清",
    "content": [
      "历夏经秋冬欲过，萧萧客里奈侬何。",
      "功名滋味鸡尝肋，岁月循环蚁走磨。",
      "屋破惊寒风故急，囊空如洗病偏多。",
      "不如一棹吟归去，渐破闲愁强笑歌。"
    ]
  },
  {
    "id": "adcfe4dba64f176319816c878f13c6db",
    "title": "平户村怀郑延平",
    "authorName": "陈此",
    "authorId": "adcfe4dba64f176309fb05ddc91591a8",
    "dynasty": "清",
    "content": [
      "抗师金厦冀回天，失色砖城岂偶然。",
      "千载未赊忠愤气，鲸波终夜吼肥前。"
    ]
  },
  {
    "id": "adcfe4dba65f944951f2907ce7fe2606",
    "title": "昭通道中",
    "authorName": "牛思凝",
    "authorId": "adcfe4dba65f9449d1457b72d1457b72",
    "dynasty": "清",
    "content": [
      "三年踏遍夜郎溪，又向滇南听晓鸡。",
      "秋水乍漂红叶冷，寒山自绕白云低。",
      "人逢旷野初开眼，马到平沙欲放蹄。",
      "万里飘蓬燕市客，故乡风景动凄迷。"
    ]
  },
  {
    "id": "adcfe4dba65f9449a57334a82330abbb",
    "title": "者那山行",
    "authorName": "牛思凝",
    "authorId": "adcfe4dba65f9449d1457b72d1457b72",
    "dynasty": "清",
    "content": [
      "暮起炊烟一缕斜，万重深树有人家。",
      "崎岖拨草寻荒径，踏遍山山黄玉花。"
    ]
  },
  {
    "id": "adcfe4dba661beaba6e072b524ad9135",
    "title": "述怀",
    "authorName": "黄进陛",
    "authorId": "adcfe4dba661beabd1457b72d1457b72",
    "dynasty": "清",
    "content": [
      "长年故纸老生涯，自此清江买钓槎。",
      "鸥鹭若非逢圣世，秋汀未许占芦花。"
    ]
  },
  {
    "id": "adcfe4dba668bc56e61f8b63d6953fc6",
    "title": "赋得广学开书院得开字五言八韵",
    "authorName": "石嗣庄",
    "authorId": "adcfe4dba668bc56d1457b72d1457b72",
    "dynasty": "清",
    "content": [
      "至治昌明日，文章耀上台。",
      "学因施教广，院以育贤开。",
      "采藻鸾旗振，谈经马帐推。",
      "衣冠登俎豆，德行筮云雷。",
      "讲席春风坐，黉宫夏屋陪。",
      "伦明三代共，道尽百年该。",
      "比户归弦诵，登门起草莱。",
      "圣朝恩泽溥，济济集英才。"
    ]
  },
  {
    "id": "adcfe4dba668bc568487a6c6332e4219",
    "title": "赋得毋雷同得雷字五言八韵",
    "authorName": "石嗣庄",
    "authorId": "adcfe4dba668bc56d1457b72d1457b72",
    "dynasty": "清",
    "content": [
      "欲作翻空想，难将旧说该。",
      "异应思计月，同亦戒如雷。",
      "窠臼何曾袭，机关独自开。",
      "文章除共语，体格出新裁。",
      "慧岂同牙拾，声非贯耳来。",
      "缶鸣夸霹雳，粉本费疑猜。",
      "依样羞为伍，胥钞愧作陪。",
      "豪端精锐意，摛藻著鸿才。"
    ]
  },
  {
    "id": "adcfe4dba668bc5600dcbecd8a485aab",
    "title": "赋得卖剑买牛得牛字五排",
    "authorName": "石嗣庄",
    "authorId": "adcfe4dba668bc56d1457b72d1457b72",
    "dynasty": "清",
    "content": [
      "谁将游侠侣，化作力田俦。",
      "器已看销剑，耕还重佩牛。",
      "雄风三尺杳，细雨一犁收。",
      "弹去馀空铗，售来控短鞦。",
      "春山新路索，秋水旧纯钩。",
      "镰锷飞霜失，鞭丝带月浮。",
      "锋无驰马试，刍并牧羊求。",
      "扣合长吟角，鸣终不羡韝。",
      "乌犍忙竞逐，紫电懒重抽。",
      "顿弃青萍质，时开白石讴。",
      "宝光沉远塞，笛韵绕平畴。",
      "渤海传良吏，心深保聚谋。"
    ]
  },
  {
    "id": "adcfe4dba668bc56d1cdf39b0b58bb2b",
    "title": "赋得书味夜灯知得知字五排",
    "authorName": "石嗣庄",
    "authorId": "adcfe4dba668bc56d1457b72d1457b72",
    "dynasty": "清",
    "content": [
      "不尽书间味，寒灯伴读宜。",
      "澄观惟永夜，索解有新知。",
      "眼界空明地，心花焕发时。",
      "甘从回后得，妙自静中思。",
      "趣合丁函盎，辉曾乙火披。",
      "十分胸次领，一点案头窥。",
      "竟夕膏频继，多情照弗疲。",
      "精华残简共，形影短檠随。",
      "彩忆藜光彻，甜生蔗境迟。",
      "酸咸殊俗好，风雨问前期。",
      "咀嚼千篇富，玲珑四望垂。",
      "伫看莲炬朗，珥笔侍彤墀。"
    ]
  },
  {
    "id": "adcfe4dba668bc565563bf463d3fb339",
    "title": "赋得文异水而涌泉得而字七排",
    "authorName": "石嗣庄",
    "authorId": "adcfe4dba668bc56d1457b72d1457b72",
    "dynasty": "清",
    "content": [
      "涌泉妙喻品题奇，开府推崇赵国诗。",
      "学到百川才沛若，赋成两汉德袆而。",
      "千言自挟惊涛壮，一字全消涨墨滋。",
      "挥洒真能添活泼，纡回应与作涟漪。",
      "鲸铿能得汪洋势，獭祭都袪汗漫词。",
      "远溯源头三峡上，高标名手六朝时。",
      "拟将郭象悬河口，为抒宗生破浪思。",
      "锦绣每翻新颖样，波澜独具老成姿。",
      "书中味义珠船获，篇里搜珍铁网垂。",
      "好藉韩潮留后劲，不妨陆海仰前规。",
      "十分卓识呈泾渭，五色文章绘涣濉。",
      "想见寸心滂沛吐，露毫濡染正淋漓。"
    ]
  },
  {
    "id": "adcfe4dba66c02106a02cf15108f6ae5",
    "title": "秋晚登黔灵山",
    "authorName": "颜嗣徽",
    "authorId": "adcfe4dba66c0210d1457b72d1457b72",
    "dynasty": "清",
    "content": [
      "岱宗七十二家封，不到南天别有峰。",
      "半壁烟萝嵌古碣，一林霜叶锁寒钟。",
      "山环玉𩍐回奔马，瀑倒银河启蛰龙。",
      "试展胸怀发清啸，虚声时度最高松。"
    ]
  },
  {
    "id": "adcfe4dba66c1b4945eb16dbb9535bf3",
    "title": "示周大曹四叠韵",
    "authorName": "言有章",
    "authorId": "adcfe4dba66c1b49d1457b72d1457b72",
    "dynasty": "清",
    "content": [
      "孔舆墨突为谁忙，治国真如卜式羊。",
      "奇气尚堪凌海岳，天心底事有冰霜。",
      "且拌觞咏依金谷，绝羡升平到柏梁。",
      "欲判从违问詹尹，黄钟何地许高张。"
    ]
  },
  {
    "id": "adcfe4dba6885c6d7bcec41aee50e695",
    "title": "丙午春日同柴巨公游龙门",
    "authorName": "魏裔讷",
    "authorId": "adcfe4dba6885c6dd1457b72d1457b72",
    "dynasty": "清",
    "content": [
      "蹇裳蹑石磴，缓步入高云。",
      "晋国千峰断，秦川一岭分。",
      "行人冰上渡，浊浪树边闻。",
      "杯酒携良友，相看日欲曛。"
    ]
  },
  {
    "id": "adcfe4dba6885c6d3bef0cd7828ca50d",
    "title": "石佛寺",
    "authorName": "魏裔讷",
    "authorId": "adcfe4dba6885c6dd1457b72d1457b72",
    "dynasty": "清",
    "content": [
      "梵宇开何代，钟声峭壁间。",
      "高楹基趁石，古佛像因山。",
      "萍水攀僧话，烟云荡客颜。",
      "残碑经岁月，风雨欲成斑。"
    ]
  },
  {
    "id": "adcfe4dba6885c6df9884012a0fb491f",
    "title": "过金陵",
    "authorName": "魏裔讷",
    "authorId": "adcfe4dba6885c6dd1457b72d1457b72",
    "dynasty": "清",
    "content": [
      "鸡鸣山外大江流，迢递孤城暮霭浮。",
      "六代遗宫余乱草，千年王气委荒丘。",
      "青溪花落春将老，翠柳莺啼麦欲秋。",
      "往事不须频怅望，铜驼自古恨难收。"
    ]
  },
  {
    "id": "adcfe4dba6889e51eb09002556e5d0c6",
    "title": "梁溪秋泛",
    "authorName": "秦臻",
    "authorId": "adcfe4dba6889e51d1457b72d1457b72",
    "dynasty": "清",
    "content": [
      "疏疏水柳蘸轻波，新霁江村晒短蓑。",
      "红蓼花稀蘋叶老，寒塘犹唱《采菱歌》。"
    ]
  },
  {
    "id": "adcfe4dba6889e51eb0900255ae8b60d",
    "title": "梁溪秋泛",
    "authorName": "秦臻",
    "authorId": "adcfe4dba6889e51d1457b72d1457b72",
    "dynasty": "清",
    "content": [
      "家家小艇系柴扉，秋水生时没钓矶。",
      "日暮渔人未归去，树头一对竹鸡飞。"
    ]
  },
  {
    "id": "adcfe4dba6889e51fd85da0396d23861",
    "title": "虞山记游",
    "authorName": "秦臻",
    "authorId": "adcfe4dba6889e51d1457b72d1457b72",
    "dynasty": "清",
    "content": [
      "空香来微茫，鸟语不知处。",
      "偶随磬韵寻，梅花落无数。",
      "薄薄花生烟，滴滴花含露。",
      "道心相与淡，无言独自悟。",
      "快意登层楼，遥看海山暮。",
      "云烟法席开，日月禅龛护。",
      "山僧颇不俗，与花同寒素。",
      "一心忏佛缘，勿令风号怒。",
      "留此峰头雪，好索幽人句。"
    ]
  },
  {
    "id": "adcfe4dba6889e516cba3317694dfd15",
    "title": "约茗龙缝泉用山谷谢黄司业寄惠山泉韵",
    "authorName": "秦臻",
    "authorId": "adcfe4dba6889e51d1457b72d1457b72",
    "dynasty": "清",
    "content": [
      "偶持矞云小苍璧，相约试泉不用书。",
      "山骨清裂暗脉动，乳水决窦生露珠。",
      "我心久枯舌不腴，活火乍发蟹眼如。",
      "煎成一瓯竞先饮，撑肠五岳浇为湖。"
    ]
  },
  {
    "id": "adcfe4dba68999962436eb509565d54a",
    "title": "望外信久不至",
    "authorName": "谢漱馨",
    "authorId": "adcfe4dba6899996d1457b72d1457b72",
    "dynasty": "清",
    "content": [
      "人去天涯远，鱼缄竟渺茫。",
      "春闺添怅望，旅舍谅安康。",
      "岂是音书少，知因道路长。",
      "遥思游子意，魂梦早还乡。"
    ]
  },
  {
    "id": "adcfe4dba69077ea22056766c40f55ba",
    "title": "和陈握卿留别",
    "authorName": "林光辉",
    "authorId": "adcfe4dba69077ead1457b72d1457b72",
    "dynasty": "清",
    "content": [
      "英姿卓卓驾回车，叠唱骊歌古道斜。",
      "庾鲍风流倾梓地，雷陈声价动荒遐。",
      "谈心兴到频呼酒，挥手情牵强看花。",
      "满地落红添别恨，遥瞻云树隔天涯。"
    ]
  },
  {
    "id": "adcfe4dba6911954e0b1cafd55b8044a",
    "title": "丙午八月日本修文馆讲席赠南菁旧同学",
    "authorName": "姚鹏图",
    "authorId": "adcfe4dba6911954d1457b72d1457b72",
    "dynasty": "清",
    "content": [
      "南菁文藻久荒芜，尚有君山一卷图。",
      "但使遗珠返沧海，未妨吾道在江湖。",
      "窥墙已被东家笑，博簺应怜玉女孤。",
      "安得灵猧收此局，倚枰难换旧棋枯。"
    ]
  },
  {
    "id": "adcfe4dba6911954e0b1cafd3f0067a8",
    "title": "丙午八月日本修文馆讲席赠南菁旧同学",
    "authorName": "姚鹏图",
    "authorId": "adcfe4dba6911954d1457b72d1457b72",
    "dynasty": "清",
    "content": [
      "同上修文海外楼，李唐榜署到今留。",
      "千金未计求真骨，一傅犹能敌众咻。",
      "反哺漫言乌尽孝，补天终与石为谋。",
      "书生踏遍抟抟土，日入还为日出讴。"
    ]
  },
  {
    "id": "adcfe4dba6c2a537c1c2a3ab203ca671",
    "title": "淮南",
    "authorName": "方畿",
    "authorId": "adcfe4dba6c2a537d1457b72d1457b72",
    "dynasty": "清",
    "content": [
      "漕舟帆底客登楼，漂母祠前树报秋。",
      "地枕江湖连岱岳，天开淮海是扬州。",
      "战场旧握群雄策，河势初分二水流。",
      "自是世儿无具眼，坐输荆布识王侯。"
    ]
  },
  {
    "id": "adcfe4dba6c97f95222b0a195353b326",
    "title": "南归道中作时怀庆被困讷督部尔经额恩尚书华胜钦差保托将军明阿李抚部惠合兵援之",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "趟北方忧水，河阳尚用兵。",
      "三男都遣戍，九帅各连营。",
      "时乱鸡惊夜，天寒雁伴行。",
      "莫嫌村酒薄，且喜了秋耕。"
    ]
  },
  {
    "id": "adcfe4dba6c97f95c468ae7fc25cc1c6",
    "title": "五忠咏石阡知府严谨叔和",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "溪峒飞鸢处，凄凉马援兵。",
      "樵苏艰一饱，秦越厄连营。",
      "决胜宾僚智，扶衰骨肉情。",
      "如何箕尾促，不得话平生。"
    ]
  },
  {
    "id": "adcfe4dba6c97f953dc82e6c70459609",
    "title": "五忠咏署都匀知府高廷瑛式如",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "文采蜚科第，称师艾至堂。",
      "义师巡助远，儒吏伍从王。",
      "肺附皆虞殡，同袍又国殇。",
      "城云丛坏气，祠俎并英光。"
    ]
  },
  {
    "id": "adcfe4dba6c97f956aa728fe81a555fb",
    "title": "五忠咏署贵西道巴图鲁于钟岳伯英",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "部曲从先子，艰难矢石中。",
      "论诗七子杰，破阵万夫雄。",
      "缟素孤儿泪，丹青乃祖风。",
      "牂柯迟悔祸，不奏贵西功。"
    ]
  },
  {
    "id": "adcfe4dba6c97f952780f59b2d88a69d",
    "title": "五忠咏思南府学训导张鸿远",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "甫成倾盖乍，遽报夕烽来。",
      "凤羽寒虽短，豺牙厉不摧。",
      "涣奔时事棘，守道腐儒哀。",
      "凄咽乌江水，相期愧不才。"
    ]
  },
  {
    "id": "adcfe4dba6c97f95f82b97611f34b956",
    "title": "五忠咏册亨州同云骑尉刘宝善",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "贤子册亨吏，尊公老岸司。",
      "卑官如一辙，惨节不同时。",
      "野哭红江暗，招魂碧血滋。",
      "欲求公百辈，为帝守边陲。"
    ]
  },
  {
    "id": "adcfe4dba6c97f95f2ab480c6b56f3b1",
    "title": "送研樵前辈之官巩秦阶道四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "侍从能文翠，严徐与等夷。",
      "冥心玩仓雅，刻意发歌诗。",
      "出塞腰悬印，还朝鬓有丝。",
      "知君行帐梦，如在国门时。"
    ]
  },
  {
    "id": "adcfe4dba6c97f95f2ab480c4fac1d8f",
    "title": "送研樵前辈之官巩秦阶道四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "朝命兼边寄，君门不可留。",
      "酒杯排日醉，花事及春游。",
      "寂寞金门隐，苍茫陇水流。",
      "晨星朋辈少，谁与解幽忧。"
    ]
  },
  {
    "id": "adcfe4dba6c97f95f2ab480c181292c7",
    "title": "送研樵前辈之官巩秦阶道四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "已受花门款，洮西尚战场。",
      "燐飞沙碛火，马舐塞垣疮。",
      "幕府劳神笔，营田困见粮。",
      "安边囊底策，儒者岂无方。"
    ]
  },
  {
    "id": "adcfe4dba6c97f95f2ab480cf27a508d",
    "title": "送研樵前辈之官巩秦阶道四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "少陵流寓地，君又向秦州。",
      "作吏偏乘障，耽诗易得愁。",
      "荒苔耿碑石，废碗隗宫秋。",
      "吟咏兼书简，无忘付置邮。"
    ]
  },
  {
    "id": "adcfe4dba6c97f95b5acc61db9affc38",
    "title": "杜工部祠",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "少乞残杯道已孤，老官检校亦穷途。",
      "荣名敢望李供奉，晚遇难齐高达夫。",
      "凭仗诗篇垂宇宙，发挥忠爱在江湖。",
      "堂堂仆射三持节，那识流传借腐儒。"
    ]
  },
  {
    "id": "adcfe4dba6c97f9570afc0a2f334963b",
    "title": "同人有效玉溪体者亦戏作一首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "青鸟销沉锦字笺，凤凰怨绝宝琴弦。",
      "佩留洛浦波难语，扇冷班姬月独圆。",
      "梦雨夕飘三峡路，泪筠春绿九嶷烟。",
      "持金耻觅他人赋，自赋楼东且自怜。"
    ]
  },
  {
    "id": "adcfe4dba6c97f9564897a0007a31034",
    "title": "余在京师三兄在武昌以诗奉寄",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "辞乡轼辙罕逢知，对屋机云未有期。",
      "兀奡更炊栖庑处，苍凉作赋上楼时。",
      "燕台寒水成衣晚，汉口斜阳见雁迟。",
      "当代功名同气盛，蹉跎莫待鬓如丝。"
    ]
  },
  {
    "id": "adcfe4dba6c97f95b315c9e230241c16",
    "title": "河间崔次龙能诗善画寓部下十馀年无所遇而归",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "浩然去国裹双縢，惜别城南剪夜灯。",
      "短剑长辞碣石馆，疲驴独拜献王陵。",
      "半梳白发随年短，盈尺新诗计日增。",
      "我愧退之无气力，不教东野共飞腾。"
    ]
  },
  {
    "id": "adcfe4dba6c97f958073a312c0677293",
    "title": "挽同年吴子珍名怀珍杭州人能为古文好讲求兵事",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "文澜不取归熙甫，兵略时同魏默深。",
      "声气牢笼羞鹤盖，心期寥寂托牙琴。",
      "倚闾犹自亦添线，为位无端泪湿襟。",
      "闻有贤妻堪付托，文园遗稿漫销沉。"
    ]
  },
  {
    "id": "adcfe4dba6c97f95a7ee929f3eb100e2",
    "title": "海水时方北狩热河",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "海水群飞舞蜃螭，甘泉烽火接令支。",
      "牟驼一旅犹言战，河上诸侯定出师。",
      "地孽竟符苍鸟怪，天心肯使白龙危。",
      "春秋王道宏无外，狭量迂儒那得知。"
    ]
  },
  {
    "id": "adcfe4dba6c97f95a7ee929f04a97647",
    "title": "海水时方北狩热河",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "十载艰虞选将才，牙旗玉帐上游开。",
      "不关陆九纶言痛，已见陶公义檄来。",
      "盘敦肯捐河北地，衣冠幸免广明灾。",
      "江头馀烬千门锁，蒲柳无春更可哀。"
    ]
  },
  {
    "id": "adcfe4dba6c97f95e9e78d9f7d011630",
    "title": "济南岁暮",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "鲁酒无温尽一觞，修蛇赴壑惜流光。",
      "烟尘暗夕仍多垒，雨雪雕年尚异乡。",
      "饯腊餦餭司命醉，迎春笳鼓老农祥。",
      "东藩北渚谁堪语，雄剑寒宵自吐芒。"
    ]
  },
  {
    "id": "adcfe4dba6c97f9514fec8168a879b34",
    "title": "辛酉春感",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "上都水草郁青青，雪漠春回万骑停。",
      "汉德未丁阳九数，天阶长护紫微星。",
      "韩公输贡丹心在，杜老看花涕泪零。",
      "应识木兰家法美，朵颜今日是藩屏。"
    ]
  },
  {
    "id": "adcfe4dba6c97f9502df1ae2dd9761b7",
    "title": "济南行宫海棠辛酉二月客济南作",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "旧苑闲廊雨露新，红芳曾飐属车尘。",
      "柔条妍似初中酒，小萼秾如乍点唇。",
      "千里黄河惊北徙，百年銮辂罢东巡。",
      "三齐处处传烽火，犹有猗傩媚好春。"
    ]
  },
  {
    "id": "adcfe4dba6c97f952219d7e4e9570bf5",
    "title": "送严缁生从军江南缁生以庶常散馆词赋颂扬被谪，改官主事",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "病鹤难谐舞鹤群，甘从幕职策高勋。",
      "黄旗已尽城中气，朱雀犹悬桁外军。",
      "堪佐谈兵京口酒，相随破浪海东云。",
      "相如何止知封禅，试看堂堂谕蜀文。"
    ]
  },
  {
    "id": "adcfe4dba6c97f95ef750e9cd35a971a",
    "title": "谒胡文忠公祠",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "枢轴安危第一功，上游大定举江东。",
      "目营四海无畦町，手疏群贤化党同。",
      "江汉重瞻周雅盛，山林始启楚风雄。",
      "长沙靖乱诚相似，未及高勋又赤忠。"
    ]
  },
  {
    "id": "adcfe4dba6c97f95ef750e9c4199a8ce",
    "title": "谒胡文忠公祠",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "二老当年开口笑，九原今日百身悲。",
      "敢云驽钝能为役，差幸心源早得师。",
      "圣虑当劳破吴后，雄心不瞑渡河时。",
      "安攘未竟公遗憾，侥福英灵傥有知。"
    ]
  },
  {
    "id": "adcfe4dba6c97f955d5a530ad7971a23",
    "title": "希腊世子俄太子之戚，来同游者，年甚少",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "乘兴来搴楚畹芳，海天旌旆远飞扬。",
      "偶吟鹦鹉临春水，同泛蒲桃对夜光。",
      "玉树两邦联肺腑，瑶华十部富缣缃。",
      "汉南司马惭衰老，多感停车问七襄。"
    ]
  },
  {
    "id": "adcfe4dba6c97f95987171d3f31aabc4",
    "title": "九月十九日八旗馆露台登高赋呈节庵孝通伯严斗垣叔峤诸君子",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "矶上严城晚吹凉，淩风壮观补重阳。",
      "柳仍婀娜秋生色，荷已离披水吐光。",
      "风动白波寒楚佩，梦回青琐在江乡。",
      "寒烟去雁穷怀抱，强为群贤一举觞。"
    ]
  },
  {
    "id": "adcfe4dba6c97f950c05b9f805c3d2fb",
    "title": "癸丑七月畿辅淫雨十日顺天天津保定河间正定深冀方二千里间大水无际自通州乘舟至束鹿",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "绮绣周原变水乡，误看秫稻作菰蒋。",
      "泽鸿休怨无安所，且限南来丑虏狂。"
    ]
  },
  {
    "id": "adcfe4dba6c97f95c83c29be00f1ba01",
    "title": "泸州渡江时乙卯秋",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "夔府荆门据上游，鱼龙白日狎高秋。",
      "三刀不见楼船下，孤负长江竹箭流。"
    ]
  },
  {
    "id": "adcfe4dba6c97f953fa547a74fbae6bc",
    "title": "人日游草堂寺",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "人日残梅作雪飘，出城携酒碧溪遥。",
      "无端杜老同心事，四海风尘万里桥。"
    ]
  },
  {
    "id": "adcfe4dba6c97f95ea6ffab5ec31d012",
    "title": "雨行蜀栈遇诸兄",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "鬼方瘴疠正忧兵，兄向南行我北行。",
      "此后逍遥堂里梦，雨风犹是对床声。"
    ]
  },
  {
    "id": "adcfe4dba6c97f95bf78ca6741238542",
    "title": "闵仆",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "峻阪摧轮雨雪雾，萧奴从我在他乡。",
      "乾糇冷店同朝暮，此亦贫交不可忘。"
    ]
  },
  {
    "id": "adcfe4dba6c97f95372d18d41e03a2ff",
    "title": "别陆给事眉生",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "年年带甲满关河，燕市逢君对酒歌。",
      "贞观多贤人望治，马周惭愧负常何。"
    ]
  },
  {
    "id": "adcfe4dba6c97f950b5f76ea30088422",
    "title": "济南杂诗八首选四",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "齐疆多海鲁多山，风土中和是此间。",
      "济汶黄河三水会，重扃不在穆陵关。"
    ]
  },
  {
    "id": "adcfe4dba6c97f950b5f76eacb51a1a9",
    "title": "济南杂诗八首选四",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "伏生亲授济南经，杜甫留题历下亭。",
      "十里明湖成苇荡，百年名士等晨星。"
    ]
  },
  {
    "id": "adcfe4dba6c97f950b5f76eab7508d16",
    "title": "济南杂诗八首选四",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "曾图清济贯洪河，一线萦纡十丈多。",
      "今日黄流全人济，愁心谁会濯缨歌。"
    ]
  },
  {
    "id": "adcfe4dba6c97f95046eea4a13071537",
    "title": "磁州道中二首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "水入横陂半浅深，烟丝挂树路旁阴。",
      "一鞭骤响青葱马，万点惊飞雪色禽。"
    ]
  },
  {
    "id": "adcfe4dba6c97f95046eea4a4dbe92da",
    "title": "磁州道中二首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "朝雨清尘细不霏，荷簪犀利稻秧肥。",
      "画图祇称渔蓑好，莫写劳劳短后衣。"
    ]
  },
  {
    "id": "adcfe4dba6c97f95bda0487a52eca269",
    "title": "游法源寺题虚心阁",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "叩关同赏牡丹开，更为松风辄一来。",
      "数到旧游常作恶，输公心是不然灰。"
    ]
  },
  {
    "id": "adcfe4dba6c97f95e4522d65e026f058",
    "title": "题朱麋君舍人鉴成焦山酣睡图四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "茗香步算知周鼎，文达多闻辩陆铭。",
      "争向山灵谈考据，禅床塞耳不能听。"
    ]
  },
  {
    "id": "adcfe4dba6c97f95e4522d6596037568",
    "title": "题朱麋君舍人鉴成焦山酣睡图四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "竟将四大作禅床，偶听钟鱼出上方。",
      "寄语东坡老居士，江山如此莫思乡。"
    ]
  },
  {
    "id": "adcfe4dba6c97f95e4522d65dcf4a5db",
    "title": "题朱麋君舍人鉴成焦山酣睡图四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "风凉睡美在江楼，隐隐山城见石头。",
      "曾是昔年吟啸地，戈船军鼓满汀州。"
    ]
  },
  {
    "id": "adcfe4dba6c97f95e4522d65bceedf32",
    "title": "题朱麋君舍人鉴成焦山酣睡图四首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "汀州春草绿芊绵，又见承平选胜年。",
      "西掖门前绫被里，悬知流梦过江天。"
    ]
  },
  {
    "id": "adcfe4dba6c97f950ded9bf5b2cacc2e",
    "title": "悲愤五首悼亡室滦州石氏",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "下泽乘车素志非，远游岁岁著征衣。",
      "霜筠雪竹钟山老，洒涕空吟一日归。"
    ]
  },
  {
    "id": "adcfe4dba6c97f950ded9bf5670670ee",
    "title": "悲愤五首悼亡室滦州石氏",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "玉箸双垂便溘然，人言佛果定生天。",
      "如何明达通儒理，不信西方净土禅。"
    ]
  },
  {
    "id": "adcfe4dba6c97f950ded9bf56aedaf94",
    "title": "悲愤五首悼亡室滦州石氏",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "酒失常遭执友嗔，韬精岂效闭关人。",
      "今朝又共荆高醉，枕上何人谏伯伦。"
    ]
  },
  {
    "id": "adcfe4dba6c97f950ded9bf595d8bd5c",
    "title": "悲愤五首悼亡室滦州石氏",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "龙具凄凄惯忍寒，箧中敞布剩衣单。",
      "留教儿女知家训，莫作遗簪故镜看。"
    ]
  },
  {
    "id": "adcfe4dba6c97f950ded9bf5dc37d02f",
    "title": "悲愤五首悼亡室滦州石氏",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "空房冷落乐羊机，忤世年年悟昨非。",
      "卿道房谋输杜断，佩腰何用觅弦韦。"
    ]
  },
  {
    "id": "adcfe4dba6c97f95960fa14d43ee24d7",
    "title": "永叹三首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "重我风期谅我刚，即论私我亦堂堂。",
      "高车蜀使归来日，尚藉王家斗面香。"
    ]
  },
  {
    "id": "adcfe4dba6c97f95960fa14da556053e",
    "title": "永叹三首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "妄言处处触危机，侍从忧时自计非。",
      "解识篝灯悲愤意，终羞揽袂道牛衣。"
    ]
  },
  {
    "id": "adcfe4dba6c97f95960fa14d5b3a677c",
    "title": "永叹三首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "门第崔卢又盛年，饶耕负戴总欢然。",
      "天生此子宜栖隐，偏夺高柔室内贤。"
    ]
  },
  {
    "id": "adcfe4dba6c97f9554865f37ffad10c8",
    "title": "正月十七日发金陵夕至牛渚",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "牛渚春波浅涨时，武昌官柳已成丝。",
      "东来温峤曾无效，西上陶桓抑可知。"
    ]
  },
  {
    "id": "adcfe4dba6c97f956f2775ae7ceac362",
    "title": "小孤山",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "霿髻嵯峨插镜空，山容孤与客心同。",
      "明波自惜青青影，不逐淘沙走向东。"
    ]
  },
  {
    "id": "adcfe4dba6c97f9507a900eb3d543067",
    "title": "国子监拜熙文贞王文敏两公祠遂观石鼓",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "戟门阶下绿苔生，凤翥鸾翔老眼明。",
      "人纪未沦文未丧，岿然十鼓两司成。"
    ]
  },
  {
    "id": "adcfe4dba6c97f95d4fb16fa294478bf",
    "title": "歌曲",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "念奴歌曲贺琵琶，天宝遗民认不差。",
      "父老若狂知有意，自欣凝碧属唐家。"
    ]
  },
  {
    "id": "adcfe4dba6c97f958920d8807ef0f5a1",
    "title": "留滞都下日久时有唱酬",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "李谢王袁宿草萋，区区风雅亦陵夷。",
      "薛能自忖无功业，不耻粗官好说诗。"
    ]
  },
  {
    "id": "adcfe4dba6c97f9593b90f31347343eb",
    "title": "李文正故宅",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "独乐园中花药荒，思贤重上读书堂。",
      "谁编元祐初年事？",
      "且喜诸郎尚有康。"
    ]
  },
  {
    "id": "adcfe4dba6c97f959f049faab3d5836a",
    "title": "食陶米",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "都官留鲫为嘉宾，作鲙传方洗洛尘。",
      "今日街南询柳嫂，只缘曾识旧京人。"
    ]
  },
  {
    "id": "adcfe4dba6c97f95e4cb080a1c991d56",
    "title": "拜宝竹坡墓",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "翰苑犹传四谏风，至尊能纳相能容。",
      "枫林留得愁吟老，晨乐疏星独听钟。"
    ]
  },
  {
    "id": "adcfe4dba6c97f95e4cb080a0b79348e",
    "title": "拜宝竹坡墓",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "百疏危言日月光，差传子政作金方。",
      "市楼一盏良乡酒，那得鱼头共此觞。"
    ]
  },
  {
    "id": "adcfe4dba6c97f9522bdfb879e5fcdff",
    "title": "谢易实甫再惠庐山三峡泉",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "江城炎燥无风，忽有甘泉药病翁。篇酌一家俱满腹，劳人堪傲赞皇公。"
    ]
  },
  {
    "id": "adcfe4dba6c97f9508cec1ace4c8fbbe",
    "title": "凌霄吟题刘贞女凌霄阁诗集贵筑名士刘香士广文蘅之姑，既聘而婿死，守节四十年",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "地有古井水，木有女贞子。水木有时枯，女心无生死。",
      "刘家三妹青溪才，桃李方盛乘春开。呜雁未奠失其匹，琼瑰盈抱将安归。",
      "凌霄缨珞十丈许，不怨芳华泣红雨。独茧缫丝作琴弦，琴语道甘不道苦。",
      "比翼无过数十春，孤鸾一曲呜千古。吾怪中垒与西河，论礼虽精何其苛。",
      "旌此亦足辉彤管，世间中庸能几多。吁嗟乎，女未适人士未禄，一例贞苦不可没。",
      "商伯夷，齐王蠋。汉之龚胜，晋之王褒，唐周朴。"
    ]
  },
  {
    "id": "adcfe4dba6c97f956e61977363df41b1",
    "title": "哀时",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "刁调青蘋末，终致沙石飞。",
      "嵬騀金堤高，安知蚁穴危。",
      "清晏五十年，养此氓蚩蚩。",
      "文吏吾公醉，武卒市人嬉。",
      "江南信可哀，河北守者谁。",
      "势欲括赤县，与之作潢池。",
      "泰极否所伏，剥穷复继之。",
      "泰否乃天道，剥复在人为。",
      "天道已板板，人事仍熙熙。"
    ]
  },
  {
    "id": "adcfe4dba6c97f95a8191f55275a80ea",
    "title": "井陉口",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "群山万壑齐塞井陉道，匹马踯躅千驼愁。大车束轮仍折轴，行人一里须三休。",
      "亭午匆匆漏曦月，百步之外谁能搜。瘿妇揭衣避涧涨，瘦男捧土填坑沟。",
      "山店主客皆惆怅，成功独叹淮阴侯。穴中只能阙两鼠，岂容旗鼓升高丘。",
      "三百里间难进退，殽师一鼓俘秦囚。诸葛不犯子午险，孟德喜脱乌林幽。",
      "左车凭水已中策，并此不用真无谋。刎颈之交尚背负，乃以诚信施敌雠。",
      "嗟哉陈馀谬称儒家流，此辈之冠诚可溲。"
    ]
  },
  {
    "id": "adcfe4dba6c97f95a551b5f6fde3940a",
    "title": "铜鼓歌",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "咸丰四年黔始乱，播州首祸连群苗。列郡扰攘自战守，盘江尺水生波涛。",
      "府兵远出连城陷，合围呼啸姎徒骄。纯皇天章久愈炳，义民岂惑狐鸱妖。",
      "我先大夫陈既仗忠信，青衿白屋皆同袍。吴公祠下水清沘，百口并命甘一朝。",
      "冲焚罂听贼计尽，凿门而出穷追钞。民兵五千凭感激，疾如振萚覆其巢。",
      "奢香系颈降道左，济火革面居前茅。不见援师助空誊，那有馒饷分箪醪。",
      "三城百寨并扫荡，箐谷黯甚湔腥臊。收其积聚供馆谷，放其牛马还林皋。",
      "俘其子女赦不杀，授之畲田使耕薅。清酒一钟亦不饮，独取一物深于丁宁短于鼛。",
      "降夷稽首述故事，传自汉相安壮瑶。呜呼汉相信神武，拜表讨贼先不毛。",
      "岂不知秦川宛洛皆争地，未清堂奥难及郊。堤官隗搆四郡戴，攻心一语参军教。",
      "范铜为鼓赐酋长，坎地宝护埋山坳。岁时祀鬼乃敢击，芦笙巫唱纷嗷嘈。",
      "不然战斗合徒众，花鬘赤脚奔相招。一面足可直百柠，擅一为富擅十为酋豪。",
      "鼓亡苗灭古记语，以威报虐将焉逃。鬼方冀方远遥遥，致之重烦氇席包。",
      "连弩铜牙虽罕觏，此物犹见天威万古悬云霄。围径四尺修八寸，四耳无当约其腰。",
      "文螭蟠孥朱鹭翥，细乳三百有二相周遭。仿佛篆文不可辨，屡烦画肚终牙聱。",
      "土花绀碧沁肌理，雷纹宛转环皋陶。中心莹滑不留手，恰受二尺槽椎敲。",
      "良辰会客风日美，水面考击呜蒲牢。如观溪岗跳明月，宰牛呷酒欢相邀。",
      "忽然蛮风卷瘴雨，中有铁马声萧萧。一击再击转激楚，战场万鬼皆啼嗥。",
      "不用趣战用行酒，铜龙悲愤发长号。国初诸老始赏咏，黄湄秋谷俱清超。",
      "查氏书堂复继起，徒为玩物争抽毫。我闻燕然既振旅，仲山宝鼎来归朝。",
      "此诗述德因爱物，子孙永宝当不佻。藏之宗柘无忘在莒事，亦知乃祖乃父于国宣勤劳。",
      "剖符领郡三十载，不蓄长物甘萧条。罗施石丑不足载此鼓，只如薏苡来南交。",
      "圣人有道四夷服，何用大食日本歌金刀。"
    ]
  },
  {
    "id": "adcfe4dba6c97f956df8bc984cc79036",
    "title": "儆醉篇",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "我生多幽忧，天放孰解缚。",
      "感慨万端并，寄此无算爵。",
      "一石能精明，自谓于公若。",
      "螟蛉视二豪，培缕眇五岳。",
      "贤者笑还闵，俗士憎且愕。",
      "圣徒贵清明，醉使神识浊。",
      "杰士尚沉毅，醉必多疏略。",
      "庶厉道力坚，勿为曲檗夺。",
      "诗狂不可为，任达未能学。",
      "笑谢王无功，独醒有至乐。"
    ]
  },
  {
    "id": "adcfe4dba6c97f959d31545607301b37",
    "title": "文山叠山二琴拓本",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "白雁来江南，海潮伏不起。",
      "降表签臣妾，湖山亦蒙耻。",
      "伯厚且行避，子昂安足诋。",
      "重儒莫如宋，独有文谢美。",
      "烈烈柴市风，湛湛桥亭水。",
      "无忝大丞相，岂愧小女子。",
      "诚知一木微，终为三纲死。",
      "幽情托朱弦，激昂作变徵。",
      "德音不可闻，遗此双藤纸。",
      "超然汪元量，抱琴水云里。"
    ]
  },
  {
    "id": "adcfe4dba6c97f9554ce1e839cc6feda",
    "title": "幽涧泉",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "幽涧泉，千尺深；长松磊珂生乎南山阴。中有美人横素琴，轸有美玉徽有金，清商激越生空林。",
      "玄霜杀物兮萧森，素月默默兮青天心。哀猿为我啼，潜虬为我吟。",
      "牙旷千载，忧思钦钦。抚兹高张与绝弦兮，何怨乎筝阮之善淫。",
      "惟有幽涧流泉知此音。"
    ]
  },
  {
    "id": "adcfe4dba6c97f95cd1cf57ab05258cc",
    "title": "东海行",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "东海在何许，乃在神州东。振策登之罘，万里青蒙蒙。",
      "日月星汉互吞吐，江淮河济来朝宗。鳀壑蜃窟多诡怪，齐人道是蓬莱宫。",
      "但见天吴鼓浪黑，那有珊树殷天红。君不见排难鲁连子，玉貌却敌围。",
      "城中抗疏胡邦衡，屈膝苟活羞容容。一怒便欲从此逝，甘狎鱼鳖随蛟龙。",
      "皓皓不受浊流滓。怀沙惜誓将毋同。我本海滨士，独衔幽愤希高踪。",
      "坐对天池一长啸，枯桑槭槭生天风。王伦不斩秦竟帝，吾舍二子将安从。"
    ]
  },
  {
    "id": "adcfe4dba6c97f95d70e2b03bdb5da49",
    "title": "送莫子偲游赵州赴陈刺史之招",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "黄沙舞风白日晡，眲叟束书戒仆夫。",
      "何事犯寒须冻结，南渡衡滱饥来驱。",
      "臣朔履破不足道，君亦如此堪卢胡。",
      "蚤年高名动帝都，西南郑莫称两儒。",
      "犍为文学毋敛尹，三千年上攀为徒。",
      "涩体惯作孟郊语，瘦硬能为李潮书。",
      "今年京国朋不孤，瑰琦跌宕刘与吴。",
      "经生壮士各异态，臭味自合无差殊。",
      "刘归吴逝君去国，远游宝璐何人沽。",
      "君诗送我西山麓，重裘装缠秋林疏。",
      "我歌送君燕市外，剑筑萧瑟冬原枯。",
      "勿饮赵茶浇赵酒，平原公子无时无。"
    ]
  },
  {
    "id": "adcfe4dba6c97f9573da84d5d8aea121",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "橘柚生云梦，童童如羽葆。",
      "甘果既累累，冰蕤亦袅袅。",
      "华实均足珍，众雕见孤好。",
      "霜中溢清芬，能香不愿早。",
      "世人称松桂，兹物不复道。",
      "乃知耳目外，薶藏多瑰宝。"
    ]
  },
  {
    "id": "adcfe4dba6c97f9573da84d5eb5998d5",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "上山采苦菜，青青不盈筐。",
      "暮春茁寸玉，食之生清凉。",
      "菲薄野人味，岂荐鼎俎旁。",
      "自殊春荠甘，敢望秋藿香。",
      "贵人餍刍拳，肠腐亦当防。",
      "为君已内热，恐君不能尝。"
    ]
  },
  {
    "id": "adcfe4dba6c97f9573da84d52fe6abcc",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "山鸡对镜舞，盘旋无时休。",
      "文章召争竞，知与生为仇。",
      "不如抱我朴，神与太素游。",
      "倏忽不相凿，攻取当无由。",
      "人世纵迫隘，持此狎海沤。"
    ]
  },
  {
    "id": "adcfe4dba6c97f9573da84d52a33feb4",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "西蜀严君平，下帘玩道德。",
      "襄阳司马徽，善鉴仍守默。",
      "褐衣卖畚人，治乱若黑白。",
      "抒之不可既，閟之亦自得。",
      "士不羞贫贱，有道处岩穴。"
    ]
  },
  {
    "id": "adcfe4dba6c97f9573da84d5d00d9655",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "布衣受人恩，甘以身为酬。",
      "白日见肝胆，微生如蜉蝣。",
      "荆卿一酒人，晚遇燕太子。",
      "揕柱虎狼愁，气夺镐池鬼。",
      "战守术已尽，出奇岂得已。",
      "信陵破秦军，只为得士死。",
      "所惜时已晚，未并剧乐美。",
      "赵吟山木下，齐栖松柏里。",
      "大义独燕存，光芒照易水。"
    ]
  },
  {
    "id": "adcfe4dba6c97f9573da84d5bfb2b0d8",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "憔鲔悦回渊，惟鹿安茂林。",
      "濯莽何所恋，寒蛩乐以吟。",
      "大道随所挹，志士各有心。",
      "殊涂訾异端，党同感知音。",
      "不好自不知，暖姝岂足钦。",
      "为谋无相强，偏至方钩深。",
      "八纮罗群彦，一目焉得禽。"
    ]
  },
  {
    "id": "adcfe4dba6c97f9573da84d5dc69975a",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "良马千里足，媚人不知狸。",
      "球场逐鸡狗，安辨騄与骐。",
      "不道无所用，安知非其时。",
      "塞草动朔风，喷玉偶一嘶。",
      "朝刷医无闾，夕饮西母池。",
      "但酬伯乐顾，岂为黄金羁。"
    ]
  },
  {
    "id": "adcfe4dba6c97f9573da84d5f6fefd88",
    "title": "古风八首",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "霜气陨万物，长夜耿不眠。",
      "独立望九垓，高穹夐难攀。",
      "斗杓倦不转，流星如雨繁。",
      "昴毕生芒角，三台惚恍间。",
      "文昌倾厥筐，王良失其鞭。",
      "独有积尸气，灿白如纯绵。",
      "参斿靡不张，枉矢钝不穿。",
      "蜷缩元武颈，虓怒白虎颜。",
      "森森华盖下，荧惑岂敢干。",
      "警旦盼神鸡，辉辉扶桑颠。"
    ]
  },
  {
    "id": "adcfe4dba6c97f95aeb27e1c9ef59af2",
    "title": "济南杂诗八首选四其二",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "清波绿绕旧宫墙，流人牙城几曲长。",
      "秋柳萧疏空照影，吟诗如赋鲁灵光。"
    ]
  },
  {
    "id": "adcfe4dba6c97f955e730d8fb2629608",
    "title": "吹台行赠任丘边云航",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "啸台低，吹台高，台下瓦砾生黄蒿。登台吊古逢吾曹，故人谁欤今边韶。",
      "大梁本是霸王地，至今白沙三丈没城壕。五季如风青城虏，惟有信陵死不腐。",
      "中原荡荡不自立，金戈蹂践徒辛苦。当年汴水入泗流，清明上河尚可游。",
      "南下朱仙四十里，大车辚辚，小车辘辘，彻夜无时休。",
      "一自河决汴流断，中州贫索来寇乱。锦衣甘食皆河兵，那有健儿习征战。",
      "君来蔡州营，我去宋州城。宋蔡相望列三帅，千群边马仍横行。",
      "尔我少年容易老，王粲从军欢情少。饮我酒，为君歌，金梁水月吹酒波。",
      "试看战骨白，岂惜朱颜酡。抱关侠士不可见，只有宪王乐府堪吟哦。"
    ]
  },
  {
    "id": "adcfe4dba6c97f95d3d08675a5c53b03",
    "title": "重九日作",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "晓起开门风叶落，白日忆弟心不乐。",
      "佩壶欲上西山头，但愁日晚上城钥。",
      "渔洋老子耽秋吟，黑窑厂畔曾登临。",
      "今日平冈上樵牧，寒云碣石空阴森。",
      "忽忆慈仁有高阁，百级三休试腰脚。",
      "晴烟隐约浮觚棱，万瓦鳞鳞压罗郭。",
      "使我百忧今日宽，翩然衫履来群贤。",
      "开口且从杜牧笑，枯颅谁笑参军颠。",
      "力士酒铛舒州杓，仰天醉看春云薄。",
      "王郎摩挲井阑字，谢公面壁看书势。",
      "东向大嚼西停杯，二陈豪逸各有致。",
      "高台叶向夕风起，薄寒清瘦愁朱李。",
      "就中祭酒长沙周，承平先进常同游。",
      "手拊松鳞几围长，舍利满塔僧白头。",
      "董老五年离京国，幽栖良会惜难得。",
      "倒冠落佩都相忘，何用唐贤画主客。",
      "清霜未高蟹未肥，篱菊未孕寒花稀。",
      "莫嫌花少蟹敖瘦，犹胜岁晏征鸿归。",
      "夕梵钟鱼出林表，尚道行厨莫草草。",
      "却怜寓直潘安仁，高阁翳日思鱼鸟。",
      "佳日行乐须及时，楚客何必生秋悲。",
      "不见阁后累累冢，酬尽千觞彼岂知。",
      "门外马嘶奴执鞋，游客倦行主僧送。",
      "独携残醉辞双松，菜市燃灯街鼓动。"
    ]
  },
  {
    "id": "adcfe4dba6c97f95d01bee26983af945",
    "title": "朝鲜滩隐画竹歌为董前辈文涣作朝鲜人徐某欲学诗于董，以画为执",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "唐人画竹钩填廓，北宋文苏乃用墨。",
      "此幅金泥写玄绡，觺觺箨龙叹奇绝。",
      "万历到今三百年，作者滩隐今飞仙。",
      "蜡缄纸裹走山海，远随贡使来朝天。",
      "中朝翰林诗苍古，远人持画代艇脯。",
      "桂苑春耕笔未枯，延陵知乐来观鲁。",
      "独恨当年惜袜材，不扫寒梢万尺许。",
      "三韩画竹用中法，因知诗亦同机括。",
      "君诗清瘦学孟郊，正如孤箭坼琼甲。",
      "面壁苦吟至夜分，定闻苍玉相摩戛。"
    ]
  },
  {
    "id": "adcfe4dba6c97f9551c6af60c3fb2eeb",
    "title": "极乐寺海棠初开置酒会客",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "今日不雨，明日复不雨。白日能笑花能语。今日不出，明日复不出，回风舞雪随黄土。",
      "火急邀客城西去，绛蕾如珠点碧树。莫嫌来早香未齐，犹胜繁枝逼春暮。",
      "当年合抱二十株，主僧蜕去花亦枯。一株傫然似房老，新丛稚齿斗娟好。",
      "忆昔上林未罢时，侍臣下直寻春嬉。五侯七贵来觅醉，棋子方褥青螺卮。",
      "即今游赏虽萧索，静昼晴光亦不恶。那须银烛按凉州，巾履徘徊到日落。",
      "秦翁白发非少年，心情犹逐春风颠。手裂冰缣写艳骨，醉来辄就花阴眠。",
      "君不见定惠院宇今寂寥，碧鸡坊底生蓬蒿。画成题诗付老衲，要令来者思吾曹。"
    ]
  },
  {
    "id": "adcfe4dba6c97f95b4e433d12dad30af",
    "title": "送王壬秋归湘潭",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "鸣华钟，调素琴。漆室老女方哀吟。不嫁不悲好颜色，不知何事伤春心。",
      "春心千里岁华晚，洞庭风起白波卷。游子对酒思故乡，秋士登高悲送远。",
      "不如一觞欢今夕，此会不比新亭集。横流能无沧海忧，陆沈差免神州泣。",
      "情怀难遣游梁人，声价犹同入洛日。机云入洛正青春，屣履公卿竞到门。",
      "东宫绝艳徐陵体，江左哀思庾信文。笔豪费尽珊瑚架，墨沈书残白练裙。",
      "璧月如花照琼树，汉皇好文偏不遇。谈经何意动红阳，献策岂能感杨素。",
      "贵游偶餍五侯鲭，微识早成豪士赋。作赋雕虫悔误身，横刀负羽耻依人。",
      "河北军中呵太守，征西坐上笑参军。十年偃卧衡山里，侯王徒隶峥嵘起。",
      "已知马槊胜文章，犹倚儒冠侮兵子。乡人不荐马长卿，生意刁骚殷仲文。",
      "种柳江潭忽已老，蓬莱再到今扬尘。闲关北来谁共语，朝野欢娱奏钟鼓。",
      "千官重见汉威仪，故宫仍是周禾黍。词客吊奇偶经过，野望苍梧涕泪多。",
      "不信禳灾凭属玉，竟符妖谶陷铜驼。沈炯登台空拜表，梁鸿过阙独哀歌。",
      "哀歌莫被中朝怒，拜表幡然念乡士。淮南丛桂娟娟生，不乐留住长安城。",
      "秦嘉上计终思妇，王式徵来本强行。九疑窈窕湘波绿，高楼正临湘水曲。",
      "女儿授学书满床，小妇弹筝美如玉。尽添鸿宝付名山，会听蒲轮动空谷。",
      "君去江干兰自芳，君诗荡气更回肠。欲从无奈湘潭水，我亦金门执戟郎。"
    ]
  },
  {
    "id": "adcfe4dba6c97f95dabb463d5978691f",
    "title": "题彭侍郎画梅画为何人所藏，其人亦能画，今忆其人乃谢麟伯也",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "春分三日雨雪霏，闭门蒙幕篝熏衣。忽撑冷眼看冷画，怒蕊贴干交柯稀。",
      "此花倔强如此老，老将画笔龙夭矫。晕墨偶用华光法，放笔羞摹仲圭稿。",
      "但见岭头月挂树，不知世上霜杀草。岂止霜寒冰已坚，长松巨柏今凋残，独持幽艳媚空谷，石肠玉貌无人怜。",
      "日日画梅万毫秃，宝刀绣涩髀生肉。西邻有客喜贞苦，故遗驿使慰幽独。",
      "君欲报此一枝春，何不画作孤生竹。"
    ]
  },
  {
    "id": "adcfe4dba6c97f95e9a38e73b65b7214",
    "title": "秦子衡为孙驾航画崇效寺丁香海棠卷",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "奔走幽僻寻春花，白纸坊下逢僧家。禅房昼掩草断路，几年不见金犊车。",
      "朽株卧草强八尺，当年曾媚嬉春客。小丛薄艳不成娇，娿娜银钩黯石墨。",
      "王朱种花留诗句，翁吴题诗补花树。两孙来游尚有花，和诗写花费毫素。",
      "丁香䍡千株圆，海棠霞晕扶春烟。至今纸上斗香色，疑骄似妒如能言。",
      "国初可怜多诗老，翁吴后来才渐小。只今又作古人看，争使红芳不枯槁。",
      "劝君莫问西来阁，坏壁空廊宿燕鸽。唐贤石刻苔钱生，故相榜书蛛网路。",
      "京洛岁岁花连天，只有才调惭前贤。此图不灭花不老，人物苍茫二百年。"
    ]
  },
  {
    "id": "adcfe4dba6c97f95a31ab6200dd5b283",
    "title": "九日慈仁寺毗卢阁登高谢麟伯何铁生陈六舟朱肯甫董研樵陈逸山王廉生同游",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "吾欲反悲秋，秋气实快哉。",
      "木落天雨霜，万里无氛埃。",
      "志士如黄鹄，人海厌沈埋。",
      "且登三藏阁，何异九成台。",
      "磴道既多剥，步櫩又已摧。",
      "秋花亦疏薄，辛苦残僧栽。",
      "纷然俦侣集，解带倾尊罍。",
      "晴空拥太行，万马脱衔来。",
      "芦沟浊似汤，蓟丘低如坏。",
      "决云一雕起，拂霄群雁排。",
      "逸气翔寥廓，顿使襟抱开。",
      "诸公皆能赋，一一大夫才。",
      "下视九陌人，营扰徒喧豗。",
      "年年有重阳，望古令人哀。",
      "此寺盛明季，法筵哄如雷。",
      "国初犹庄严，庙市奇书堆。",
      "亭林赁庑住，渔洋游春回。",
      "近日寿阳相，重复辟蒿莱。",
      "坐客皆龙气，张陈朱曾梅。",
      "嘉会已陈迹，行径生荒苔。",
      "各自有千古，恨不相追陪。",
      "抚此白露零，感我玄鬓衰。",
      "靡靡枝上叶，常被商声催。",
      "请看双虬松，铁干无摧颓。",
      "牛山景下泣，秋井杜衔杯。",
      "二子孰为贤，悠悠非我怀。"
    ]
  },
  {
    "id": "adcfe4dba6c97f951b42a4097782b1d7",
    "title": "采桑曲",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "紫燕对舞春风柔，风开桑眼青如油。家家晒箔急蚕事，女伴不作嬉春游。",
      "十七呜鬟臂苦短，大妇扶将小妇挽。蚕瘦叶稀不满筐，那有心情更回眼。",
      "谁家游侠儿，呜鞭陌上走。自觉口中衔石阙，不知纤条伤素手。",
      "春日脉脉春云阴，恨无绿绮通春心。路人千百说长短，自惜年华自不禁。",
      "君不见鲁国秋胡妇，忍死不受狂夫金。"
    ]
  },
  {
    "id": "adcfe4dba6c97f9549a06c43801ee20d",
    "title": "题董研樵太华冲雪图",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "白日无语天云同，浩然忽忆莲花峰。",
      "望之纤揱类仙子，缟衣练悦凌虚空。",
      "大麓乍叩玉泉院，弃基更求集灵宫。",
      "冰坚石泐马蹄踣，宾从叙手皆无从。",
      "独裹旃裘结藤居，济胜之具天所丰。",
      "樵苏不出行迹灭，往往虎蹂参麋踪。",
      "嘘气在须作集霰，悬瀑冻涧僵长虹。",
      "红衫踯躅出林表，那惜素面剺寒风。",
      "舍马而徒更十里，乃拂落雁过苍龙。",
      "鼯缘猱附两俱绝，铁縆下引天能通。",
      "金神逃匿博箭烂，玉女老秃天浆封。",
      "回头眴慄不敢视，千里银海欺青瞳。",
      "岩阿道人拔关出，瞠目讶是真灵逢。",
      "忍饥不闻噪乾鹊，闭蛰免使愁玄熊。",
      "下观三辅只洼垤，飘飘便欲游鸿蒙。",
      "何用投书骇世俗，自厓而返亦已雄。",
      "归来人家皆偃卧，呼酒百倒颇黎钟。",
      "趾皲手坼定始觉，襦裤更取桑薪烘。",
      "看山琢句斗清峻，槎牙咄咄生心胸。",
      "两过华阴不登眺，悔我前日殊匆匆。",
      "贵人游山待供帐，如此幽险谁能穷。",
      "伸图洗眼真叹绝，天下健者惟董公。"
    ]
  },
  {
    "id": "adcfe4dba6c97f95126973a745b0293d",
    "title": "同治十年仲冬消寒第三集岘樵前辈扮东老屋时前辈方钩校韵学因属木夫作此图居无何遂闻备兵巩秦阶之命明年仲春图成乃使南皮张之洞题诗上方为作长歌纪之",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "琉璃厂东大宅有朱藤，新城诗老渔洋居。献纪文达直西苑，乃以槐西名其所著书。",
      "嘉道儒宗阮太傅，生晚未见见此宣南庐。主人几易乃归洪洞董，庭中何有历历种白榆。",
      "春荚可食夏荫可休息，如此嘉树岂待韩宣誉。当年太傅婆娑在其下，蒐讨金石图籍为嬉娱。",
      "坐中宾客尽魁彦，朱钱吴刘桂武臧翁瞿。太傅还山此树亦憔悴，幸不斩艾同薪樗。",
      "屋好今日主亦好，揱尔而纤白晰微髭须。发箧堆书齐斗栱，哦诗树下咳唾风生珠。",
      "十年禁近出乘障，庭柯欲别烦踌躇。重来十月复西去，惜此膏流节断空心枯。",
      "自言结习岂容一日废，展卷烂烂铅黄朱。二百六部经手勘，陈广毛增心苦为刊除。",
      "良夜清尊展文宴，问奇树义相爬梳。我朝字学音学称绝诣，钩经擿子排陈吴。",
      "顾江戴段皆卓绝，要眇不免稍纷挐。乎水并部乃为休文诟，江左合音翻病紫阳疏。",
      "人口具有宫商角徵羽，欲削歌麻两部得非诬。形有孳乳声岂有先后，胡取华严字母张浮屠。",
      "但当古今画畦界，安用胫脚齐鹤凫。开皇八贤偶夜集，左陆右薛参刘卢。",
      "酒阑把笔论韵事，束缚学子谁能逾。魏渊有言我辈定则定，安知发蒙解惑非吾徒。",
      "绣衣官贵例丰泽，君坐好翠形容癯。陇首云飞王事急，那得仰屋笺虫鱼。",
      "此屋曾阅词人数百辈，可惜千金碑版归屠沽。宋玉故宅傥非来庾信，风流文藻今日成荒芜。",
      "后之视今亦犹今视昔，爱人思树看取陈生图。"
    ]
  },
  {
    "id": "adcfe4dba6c97f9530a93ceab0048925",
    "title": "读宋史",
    "authorName": "张之洞",
    "authorId": "adcfe4dba6c97f9585f007f80609154f",
    "dynasty": "清",
    "content": [
      "南人不相宋家传，自诩津桥警杜鹃。",
      "辛苦李虞文陆辈，追随寒日到虞渊。"
    ]
  },
  {
    "id": "adcfe4dba6cc7a8e5397a329796a396e",
    "title": "雨泊波罗坑",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "旅食路方永，独眠寒易侵。",
      "春江流客梦，夜雨滴乡心。",
      "烟湿帆移墨，村荒药抵金。",
      "滩回风益怒，未碍裹头吟。"
    ]
  },
  {
    "id": "adcfe4dba6cc7a8ea4461c21b7aac7bd",
    "title": "客梦",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "客梦随川曲，羁愁逐夜长。",
      "枕边千里水，篷背五更霜。",
      "村小鸡声冷，庖丰麂肉香。",
      "道旁闻说虎，猎火近前冈。"
    ]
  },
  {
    "id": "adcfe4dba6cc7a8e4f5a7c456f6db9ad",
    "title": "上元后三日同金茂园胡蔚岩汪总中买舟过冯子皋森竹园",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "春在山颠又水涯，一枝柔橹划涟漪。",
      "暖风吹我意常醉，村路引人行不疲。",
      "鸡犬声从深树认，田园味让老农知。",
      "菜花香处柴门掩，写出储王画里诗。"
    ]
  },
  {
    "id": "adcfe4dba6cc7a8e8b00a09d2aeee462",
    "title": "都门秋思",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "天半清霜压怒雕，嵯峨楼观倚丹霄。",
      "白河雁去传秋信，紫禁人归赋早朝。",
      "梦里蓬蒿蜗舍远，眼中尘土马蹄骄。",
      "思乡怀古愁如海，转觉名心似落潮。"
    ]
  },
  {
    "id": "adcfe4dba6cc7a8e8b00a09d02f9c6f0",
    "title": "都门秋思",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "刀剪能伤独客心，授衣时节怕登临。",
      "千秋叶落群鸦舞，五夜风来万马吟。",
      "种地几人收白璧，筑台从古重黄金。",
      "哀丝豪竹朱门里，秋老都成变徵音。"
    ]
  },
  {
    "id": "adcfe4dba6cc7a8ecf3da8a2041a6991",
    "title": "山村春晓",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "鸡鸣山外村，村树晓烟碧。",
      "人行细雨中，一路看春麦。"
    ]
  },
  {
    "id": "adcfe4dba6cc7a8e1982e5d7e9a574cc",
    "title": "新雷",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "造物无言却有情，每于寒尽觉春生。",
      "千红万紫安排着，只待新雷第一声。"
    ]
  },
  {
    "id": "adcfe4dba6cc7a8e624765993814ddb3",
    "title": "三元里",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "三元里前声若雷，千众万众同时来。因义生愤愤生勇，乡民合力强徒摧。",
      "家室田庐须保卫，不待鼓声群作气。妇女齐心亦健儿，犁锄在手皆兵器。",
      "乡分远近旗斑斓，什队百队沿溪山。众夷相视忽变色：“黑旗死仗难生还。”",
      "夷兵所恃惟枪炮，人心合处天心到。晴空骤雨忽倾盆，凶夷无所施其暴：岂特火器无所施，夷足不惯行滑泥。",
      "下者田塍苦踯躅，高者冈阜愁颠挤。中有夷酋貌尤丑，象皮作甲裹身厚。",
      "一戈已摏长狄喉，十日犹悬郅支首。纷然欲遁无双翅，歼厥渠魁真易事。",
      "不解何由巨网开，枯鱼竟得攸然逝。魏绛和戎且解忧，风人慷慨赋同仇。",
      "如何全盛金瓯日，却类金缯岁币谋。"
    ]
  },
  {
    "id": "adcfe4dba6cc7a8ec5a618b4dbd73acb",
    "title": "三将军歌并序",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "三将军，一姓葛，两姓陈，捐躯报国皆忠臣。英夷犯粤寇氛恶，将军奉檄守沙角。",
      "奋前击贼贼稍却，公奋无如兵力弱。凶徒蜂拥向公扑，短兵相接乱刀落。",
      "乱刀斫公肢体分，公体虽分神则完。公子救父死阵前，父子两世忠孝全。",
      "陈将军，有贤子；葛将军，有贤母。子随父死不顾身，母闻子死数点首。",
      "夷犯定海公守城，手轰巨炮烧夷兵。夷兵入城公步战，炮洞公胸刀劈面。",
      "一目劈去斗犹健，面血淋漓贼惊叹。夜深雨止残月明，见公一目犹怒瞪，尸如铁立僵不倒，负公尸归有徐保。",
      "陈将军，福建人。自少追随李忠毅，身经百战忘辛勤。",
      "英夷犯上海，公守西炮台。以炮击夷兵，夷兵多伤摧。",
      "公方血战至日旰，东炮台兵忽奔散。公势既孤贼愈悍，公口喷血身殉难。",
      "十日得尸色不变，千秋祀庙吴人建。我闻人言为此诗，言非一人同一辞。",
      "死夷事者不止此，阙所不知诗亦史。承平武备皆具文，勇怯真伪临阵分。",
      "天生忠勇超人群，将才孰谓今无人？呜呼将才孰谓今无人，君不见二陈一葛三将军！"
    ]
  },
  {
    "id": "adcfe4dba6cc7a8efbcb7143163a95ec",
    "title": "登黄岩绝顶",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "姊妹石娟娟，回看锁碧烟。",
      "云深僧梦稳，壁峭客身悬。",
      "舄下走飞瀑，杖头开洞开。",
      "文殊峰上立，孤塔共巍然。"
    ]
  },
  {
    "id": "adcfe4dba6cc7a8efd71395f29abe34f",
    "title": "泛舟西湖",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "天光碧若湖，湖光清似天。",
      "衣裳忽异色，我坐万绿边。",
      "既罢树下酌，遂登湖上船。",
      "船头见我影，酒醒凉娟娟。",
      "柳深百蜩唱，荷净双鹭拳。",
      "橹枝拨水柔，磬响随风圆。",
      "高峰吐白云，缕缕如轻绵。",
      "却瞻黄妃塔，界破南屏烟。"
    ]
  },
  {
    "id": "adcfe4dba6cc7a8e25f19c194eaa04c2",
    "title": "九日粤秀山登高",
    "authorName": "张维屏",
    "authorId": "adcfe4dba6cc7a8ef63f65b5537de305",
    "dynasty": "清",
    "content": [
      "夜闻花塔风铃语，明日天当不风雨。晓来万里无纤云，倒挽澄江洗天宇。",
      "峨峨南城公，有似古欧阳。山水之间得真乐，春秋佳日可以对客倾壶觞。",
      "我时愊抑伏闾里，公来挈我翠微里。坐我越冈之侧、楚庭之巅，吹我以五仙观上之灵风，涤我以鲍姑井中之甘泉。",
      "酌我以鹅黄鸭绿之美酒，示我以瑶绳金检之奇篇。",
      "使我沈忧得释、烦疴得蠲，左把稚川袖，右拍安期肩。",
      "飞觥脱帽，银海眩斗，觉南溟云气浮樽前。五羊城中十万户，下视漠漠苍苍然。",
      "有人山下一矫首，望见酒龙诗虎皆神仙。不知今日海内名山百千亿，几人高会罗群贤。",
      "朝台安在哉，歌舞亦消歇。王宏颇解事，长房莫饶舌。",
      "茱萸之囊系臂求长生，何似菊花之酒长不竭。百壶欲尽醉兀兀，风马云车云飘忽。",
      "山头客散山不孤，一片飞来汉时月。"
    ]
  },
  {
    "id": "adcfe4dba6d2396e9955143e4598e223",
    "title": "纪梦",
    "authorName": "翁运标",
    "authorId": "adcfe4dba6d2396ed1457b72d1457b72",
    "dynasty": "清",
    "content": [
      "叫月叩璿宫，乾坤一气中。",
      "天门何詄宕，海色自溟蒙。",
      "绛节逢金母，青裙拜木公。",
      "更邀王子晋，细奏玉玲珑。"
    ]
  },
  {
    "id": "adcfe4dba6d2396ee61b3ebaac846592",
    "title": "晤王孟亭太守于金陵",
    "authorName": "翁运标",
    "authorId": "adcfe4dba6d2396ed1457b72d1457b72",
    "dynasty": "清",
    "content": [
      "四十专城早立勋，投簪及赴旧榆枌。",
      "唤回梁苑繁台梦，许入间鸥野鹿群。",
      "崔琰虬须人未老，孙登鸾啸我先闻。",
      "藩车小市成前度，何处重逢左阿君。"
    ]
  },
  {
    "id": "adcfe4dba6e3f46cedec17d83b93c18f",
    "title": "忆父",
    "authorName": "蔡桓",
    "authorId": "adcfe4dba6e3f46cd1457b72d1457b72",
    "dynasty": "清",
    "content": [
      "小楼雨过灿虹霓，晓镜慵收晏启闺。",
      "愁倚窗棂苦吟望，白云遥在陕城西。"
    ]
  },
  {
    "id": "adcfe4dba6e3f46c3e5b328ff9f91f7d",
    "title": "插瓶花有感",
    "authorName": "蔡桓",
    "authorId": "adcfe4dba6e3f46cd1457b72d1457b72",
    "dynasty": "清",
    "content": [
      "折枝皆可添瓶供，贵贱看来有小差。",
      "一夜繁英都落尽，紫薇不及马蓝花。"
    ]
  },
  {
    "id": "adcfe4dba6e3f46c2f66006320730499",
    "title": "病中咏秋荷",
    "authorName": "蔡桓",
    "authorId": "adcfe4dba6e3f46cd1457b72d1457b72",
    "dynasty": "清",
    "content": [
      "出尘花品爱池荷，零落秋风可奈何。",
      "共羡莲房多结子，子多赢得苦心多。"
    ]
  },
  {
    "id": "adcfe4dba6f8a7442547c6e26dc55b68",
    "title": "远山雪",
    "authorName": "陈湛恩",
    "authorId": "adcfe4dba6f8a744c164bbc95103c358",
    "dynasty": "清",
    "content": [
      "风气真如冬夜寒，霏霏雨雪灿层峦。",
      "寒门欲把新书读，争奈辉光远映难。"
    ]
  },
  {
    "id": "adcfe4dba6fdba3240c4a378ccdcefb1",
    "title": "书所见",
    "authorName": "陈文起",
    "authorId": "adcfe4dba6fdba32d1457b72d1457b72",
    "dynasty": "清",
    "content": [
      "榻旁鼾睡容难信，画里登临旧有情。",
      "立马吴山前事在，神州回望泪纵横。"
    ]
  },
  {
    "id": "adcfe4dba70e643fd46d5de48db2aa02",
    "title": "断臂烈妇行",
    "authorName": "李先复",
    "authorId": "adcfe4dba70e643fbe3e9d3f7137debd",
    "dynasty": "清",
    "content": [
      "长沟之山山矗矗，长沟之水水曲曲。苍崖松老风谡谡，村妇衣单形影独。",
      "织无机丝舂无粟，荆钗蓬鬓颜如玉。良人长征翳可怜，从军输挽秦师前。",
      "阿婆牧犊柴桑外，日斜长望望不还。红轮未暝青山紫，马蹄䠞蹈黄尘起。",
      "轻装宝剑羽林郎，下马斜窥颜色喜。入门偎倚饵甘言，正气刚肠森发指。",
      "孤身匿迹恨无门，事到艰难惟一死。凶徒怒起刃交加，血花泪花落红雨。",
      "中庭电掣雷霆吼，神龙只抱骊珠走。烈妇守身誓拌身，身甘百碎何惜手。",
      "手既断，心如铁，血千行，肠百结。君不见汉代明妃马上娇，铜雀空劳锁二乔。",
      "红颜白骨埋荒草，姓氏谁将烈女标。吁嗟乎！别夫不于室，拜姑不于堂，慷慨赴义何忙忙。",
      "千载而下仰清风，于高山之崔巍兮，与流水之汪洋。"
    ]
  },
  {
    "id": "adcfe4dba714ae3cb687a3c53ee870a9",
    "title": "宿玉峰庵",
    "authorName": "刘炜泽",
    "authorId": "adcfe4dba714ae3cd1457b72d1457b72",
    "dynasty": "清",
    "content": [
      "秋雨涨前溪，山行径转迷。",
      "谁言僧寺远，只在竹林西。",
      "殿豁诸天迥，云含众岫低。",
      "玉峰间倚立，高处一留题。"
    ]
  },
  {
    "id": "adcfe4dba714ae3cbffd6333cbfdb4df",
    "title": "次韵寿彭警庵舅氏",
    "authorName": "刘炜泽",
    "authorId": "adcfe4dba714ae3cd1457b72d1457b72",
    "dynasty": "清",
    "content": [
      "章门放棹洒然还，归奉慈帏色笑间。",
      "绕屋碧生春涧水，登楼青送隔城山。",
      "兴来诗思何曾灭，老至名心已渐删。",
      "新酒熟时浇甲子，醉吟镇日自追攀。"
    ]
  },
  {
    "id": "adcfe4dba71d377f8cefee869385f186",
    "title": "民国二十一年夏月自题于君永学校二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "笑我齿徒加，观书恨眼差。",
      "难寻三益友，聊种四时花。",
      "穷达由天命，优游度岁华。",
      "壮年吟秀句，不觉已鸣鸦。"
    ]
  },
  {
    "id": "adcfe4dba71d377f8cefee864124e310",
    "title": "民国二十一年夏月自题于君永学校二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "自问莫迂拘，人讥我腐儒。",
      "偷闲非学少，爱洁不留须。",
      "种菜偕妻子，耕园有老夫。",
      "荷锄常带酒，酒醉几忘壶。"
    ]
  },
  {
    "id": "adcfe4dba71d377ffe97d2d8e8ad4fa4",
    "title": "余友王君有花癖赠诗一章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "指点红楼在，问君自妾家。",
      "逢场虽作戏，走马果看花。",
      "听得莺喉啭，难描凤眼斜。",
      "巫山同一梦，梦醒有无差。"
    ]
  },
  {
    "id": "adcfe4dba71d377fe5dc12ecb0b8614c",
    "title": "又咏七律二首酒前自述",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "八龄失恃苦难言，庭训成人悉父恩。",
      "风雨聊遮归祖宅，夫妻尚健为男婚。",
      "一生到老真寒士，两女先亡抚外孙。",
      "幸赖迈年耕舌力，油盐茶米有来源。"
    ]
  },
  {
    "id": "adcfe4dba71d377fe5dc12ec7b5ad73d",
    "title": "又咏七律二首酒前自述",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "奸诈人心变幻奇，年衰岂敢与相知。",
      "生成骏骨难谐俗，学画蛾眉不入时。",
      "有味古书深爱惜，趋炎热客怕追随。",
      "莫如斟酒行吾素，醉后狂言且赋诗。"
    ]
  },
  {
    "id": "adcfe4dba71d377f995a3b560d515ca0",
    "title": "曹远模老先生八旬荣寿，赋诗侑觞，即希政之二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "暨阳望族姓名秀，卅载宦游政绩良。",
      "听讼犹人期德化，立功邀宠锡嘉章。",
      "甘棠旧泽思东省，鲁殿灵光重故乡。",
      "时值九秋开九秩，枇浆醉映菊花黄。"
    ]
  },
  {
    "id": "adcfe4dba71d377f995a3b56b89bc6e8",
    "title": "曹远模老先生八旬荣寿，赋诗侑觞，即希政之二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "九如颂满寿筵前，大德当然享大年。",
      "绕膝芝兰荣四代，登堂珠履集三千。",
      "名园结社娱清福，泮水重游话夙缘。",
      "世事任他沧海变，渭滨垂钓慕先贤。"
    ]
  },
  {
    "id": "adcfe4dba71d377f5468369cad6f2528",
    "title": "庚辰春月国民难中，邮递四川省重庆县祝平内侄婿诗一章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "亲朋羁旅各西东，劫后馀生感慨中。",
      "鹏侄寓申报我道，钟孙医病赖恩洪。",
      "双方避难双方苦，两地相思两地同。",
      "万里关山书不达，他年觌面诉离衷。"
    ]
  },
  {
    "id": "adcfe4dba71d377fe9a9a74b2b6c9712",
    "title": "谨步原韵两章奉贺章仰苏先生重游泮水",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "衣冠谒圣想前时，入学手携芹碧滋。",
      "人物维新变世事，江山依旧换旌旗。",
      "老当气壮冲星剑，谁敢心倾向日葵。",
      "何幸耆英国难后，重游泮水快题词。"
    ]
  },
  {
    "id": "adcfe4dba71d377fe9a9a74b8de453e6",
    "title": "谨步原韵两章奉贺章仰苏先生重游泮水",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "世代沧桑废国盟，新朝新贵尽时英。",
      "渔樵隐逸行吾素，耕读逍遥随我情。",
      "圣庙三桥君又到，文场八股孰重赓。",
      "逢斯盛举应仲庆，勉缀芜词吟兴生。"
    ]
  },
  {
    "id": "adcfe4dba71d377f62eca30bf087e155",
    "title": "又祝远老寿",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "精神矍铄老封翁，政绩多端声望隆。",
      "除盗安民驱土匪，劝农兴学办河工。",
      "甘棠遗爱思仁泽，禾穗嘉章奖大功。",
      "年值八旬开盛宴，同堂四代福无穷。"
    ]
  },
  {
    "id": "adcfe4dba71d377f63a31a85817d2909",
    "title": "谨步王县长云裳留别原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "由来儒将出儒生，壮志从戎弃管城。",
      "万里战勋惟革命，一朝党学化群盲。",
      "而今官宰暨阳邑，曾昔功高背水营。",
      "自爱洁身无俗韵，悬崖雨洗月华清。"
    ]
  },
  {
    "id": "adcfe4dba71d377f63a31a857c3ec5d5",
    "title": "谨步王县长云裳留别原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "一腔热血早持躬，闽浙赣湘历即戎。",
      "偃武修文自此起，投戈论治憩前冲。",
      "种花斯境留芳泽，折柳临歧怅帐篷。",
      "所去民思追古吏，好将遗爱比羊公。"
    ]
  },
  {
    "id": "adcfe4dba71d377f63a31a855b572bb6",
    "title": "谨步王县长云裳留别原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "莅治蓉江虽数旬，能同好恶与吾民。",
      "回思革命停车后，为慕名贤倒屣频。",
      "从此往来无俗士，当知谈笑有高人。",
      "群生咸庆其苏候，爱从诚如爱己身。"
    ]
  },
  {
    "id": "adcfe4dba71d377f63a31a85276d73bf",
    "title": "谨步王县长云裳留别原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "高官名吏扫尘氛，岂比寻常逐世纷。",
      "八斗才储补博士，六韬学富策奇勋。",
      "毫端常落三千字，笔阵横驱十万军。",
      "深恨仁人物解组，何时饮酒再论文。"
    ]
  },
  {
    "id": "adcfe4dba71d377fc953c67b52cd3136",
    "title": "谨步陈唯生先生花甲寿原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "半生回湘备艰辛，闲说年华数十春。",
      "有运未来甘自屈，抱才不遇岂求伸。",
      "悲怀难遣虑中馈，壮志期成渡远津。",
      "从此龙门堪在望，究心经史企陶甄。"
    ]
  },
  {
    "id": "adcfe4dba71d377fc953c67b388dc5e2",
    "title": "谨步陈唯生先生花甲寿原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "喜谈往事战秋风，辜负书生宦海中。",
      "政治从宽除猛厉，学才多进愈谦冲。",
      "年周花甲精神健，运过艰钜气象雄。",
      "晚境定看徵远寿，绵绵福泽正无穷。"
    ]
  },
  {
    "id": "adcfe4dba71d377fc953c67bee18d493",
    "title": "谨步陈唯生先生花甲寿原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "杖藜随处乐盘桓，更作风流王谢看。",
      "笔下生花堪并李，才高能识尚思韩。",
      "是翁矍铄多诗兴，惟颔仪容应问安。",
      "共向颍川开盛宴，琼筵醉酒却春寒。"
    ]
  },
  {
    "id": "adcfe4dba71d377fc953c67bd35ca577",
    "title": "谨步陈唯生先生花甲寿原韵四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "生平下榻慕名贤，所去民思在北燕。",
      "共仰古风堪寿世，咸称廉吏莫贪钱。",
      "宏开基业荣宗祖，大启门庭傍郭田。",
      "愧我不文扬盛德，聊吟巴曲当诗篇。"
    ]
  },
  {
    "id": "adcfe4dba71d377fafea332873ab328a",
    "title": "家曼卿贤侄开六之庆题诗书赠",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "称觞时与菊觞同，把酒咸庆半百翁。",
      "聪秀儿郎依膝下，温柔内助主闺中。",
      "兼营商贾师端氏，素业儒医本父风。",
      "愧我忝居前辈列，忻看多寿亢吾宗。"
    ]
  },
  {
    "id": "adcfe4dba71d377fb4ef2e8e0fa4a34d",
    "title": "鲍子杨先生五旬荣寿，谨咏诗章以留纪念",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "谈心把酒溯当年，相隔长江各一天。",
      "货殖早研迁史传，养身能读自由篇。",
      "如君隐市诚难得，使我识荆自有缘。",
      "百岁开觞今有半，知非寡过共称贤。"
    ]
  },
  {
    "id": "adcfe4dba71d377f273ccdd22d600b67",
    "title": "丁丑国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "东西南北起刀兵，奋斗和平愈不平。",
      "国贼未除多国难，民权失去害民生。",
      "全篇遗嘱今无问，大会宣言永绝声。",
      "二十六年假革命，私囊自饱是真情。"
    ]
  },
  {
    "id": "adcfe4dba71d377f273ccdd29cbdf779",
    "title": "丁丑国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "炮火连天举世然，衷怀感慨涌毫端。",
      "翻云覆雨几千里，寒胆惊心已半年。",
      "各处被灾遭杀戮，问谁何地有团圆？",
      "乡间遇险尤多惧，时刻忧愁夜失眠。"
    ]
  },
  {
    "id": "adcfe4dba71d377f273ccdd265451129",
    "title": "丁丑国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "回忆离家几许时，故园景象系吾思。",
      "人民失所无归日，黑白不分已乱棋。",
      "北望旧巢疑遇火，南飞老鸟乏栖枝。",
      "途中幸借村乡住，风雨满城恨莫知。"
    ]
  },
  {
    "id": "adcfe4dba71d377f273ccdd2cdc3b5f4",
    "title": "丁丑国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "争地争城孰假真，牺牲性命不为珍。",
      "思乡尽是他乡子，末世终无治世人。",
      "避难已经四五月，嗟余年迈七旬春。",
      "乱离苦况将谁诉，偶遇故交意倍亲。"
    ]
  },
  {
    "id": "adcfe4dba71d377ff4d03a6ab6d7693a",
    "title": "偶游君山咏诗两章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "极目江天一望赊，夕阳倒映水中斜。",
      "君山花木无人管，迁入寻常百姓家。"
    ]
  },
  {
    "id": "adcfe4dba71d377ff4d03a6ada077851",
    "title": "偶游君山咏诗两章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "散步寻春君麓游，年衰怕上望江楼。",
      "孤帆远影碧空尽，潮水迢迢天际流。"
    ]
  },
  {
    "id": "adcfe4dba71d377fafbc6b0d1f29e2b8",
    "title": "民国十九年辞春晖镇长职二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "勉执教鞭数十年，朝吟夕诵被牵连。",
      "况今岁已周花甲，自问犹难种砚田。"
    ]
  },
  {
    "id": "adcfe4dba71d377fafbc6b0dabab9e8d",
    "title": "民国十九年辞春晖镇长职二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "才疏学浅溯生平，捧读训词不胜惊。",
      "愧我无才难复命，聊吟巴曲当辞呈。"
    ]
  },
  {
    "id": "adcfe4dba71d377f44954f5099a4e8b5",
    "title": "民国十六年春，有事至泰州城，游于古寺中六朝柏树下，老僧嘱余题诗一首，以留纪念",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "六朝柏老数千年，云外昂头成树仙。",
      "鹤寿龙蟠形古怪，俨如诸葛庙堂前。"
    ]
  },
  {
    "id": "adcfe4dba71d377f4b2eea29199e2148",
    "title": "复杨买文函附自感诗四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "花报春风又一年，东南犹未息烽烟。",
      "满腔心事无他想，聊与知音咏几联。"
    ]
  },
  {
    "id": "adcfe4dba71d377f4b2eea299e417c10",
    "title": "复杨买文函附自感诗四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "不是愁边即醉边，销愁觅醉是年年。",
      "逢人每说莲心苦，处世谁如苋实圆。"
    ]
  },
  {
    "id": "adcfe4dba71d377f4b2eea29f4fe3a99",
    "title": "复杨买文函附自感诗四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "一声长叹半生忧，俗务万般酒几筹。",
      "自恨心中多傲骨，机缘虽有不同俦。"
    ]
  },
  {
    "id": "adcfe4dba71d377f4b2eea2934b40b6e",
    "title": "复杨买文函附自感诗四章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "力衰岁晚在当前，花到残时最可怜。",
      "自溯生平耕舌苦，维君结契忆前年。"
    ]
  },
  {
    "id": "adcfe4dba71d377fa5ac83f02857d42e",
    "title": "沙溥泉老先生摄化妆垂钓影，委余代题诗两章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "从来妙笔贵传神，携笠持竿现一身。",
      "朋辈相看皆识我，我将自笑作何人。"
    ]
  },
  {
    "id": "adcfe4dba71d377fa5ac83f08ebff859",
    "title": "沙溥泉老先生摄化妆垂钓影，委余代题诗两章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "自悔蹉跎六十年，想来都被俗情牵。",
      "何时得把仔肩卸，学钓磻溪乐我天。"
    ]
  },
  {
    "id": "adcfe4dba71d377f467152d2999652f8",
    "title": "民国二十三年秋月，澄翰学校三十周年纪念，适余君永校六十三周年，题诗一章以赠之",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "屈指光阴卅载前，那知立校竟同年。",
      "几经沧海桑田变，成绩依然盈万千。"
    ]
  },
  {
    "id": "adcfe4dba71d377fd134e9d8ccef6f7d",
    "title": "泽人马医师四旬荣寿暨乔迁志盛四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "五常追溯旧家声，祖泽相传医更精。",
      "年值四旬迁甲第，聊吟巴曲贺先生。"
    ]
  },
  {
    "id": "adcfe4dba71d377fd134e9d882bc87e4",
    "title": "泽人马医师四旬荣寿暨乔迁志盛四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "出谷乔居善择邻，新生活动有缘因。",
      "医人医国称贤士，寿世寿民亦寿身。"
    ]
  },
  {
    "id": "adcfe4dba71d377fd134e9d890a68e53",
    "title": "泽人马医师四旬荣寿暨乔迁志盛四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "功同相业实堪钦，寿福无涯本善心。",
      "泽被民生开广厦，每闻蔀屋感恩深。"
    ]
  },
  {
    "id": "adcfe4dba71d377fd134e9d8e62f1e91",
    "title": "泽人马医师四旬荣寿暨乔迁志盛四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "医星光映寿星明，妙手回春播盛名。",
      "天锡遐龄刚日午，觞开新宅酒频倾。"
    ]
  },
  {
    "id": "adcfe4dba71d377f82b4e74aa6e41b49",
    "title": "赖公蓝田开七秩觞咏诗敬贺四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "祖居福建久推崇，卅载来澄作寓公。",
      "本是宝山堂望族，绵绵德泽旧家风。"
    ]
  },
  {
    "id": "adcfe4dba71d377f82b4e74af3d9c454",
    "title": "赖公蓝田开七秩觞咏诗敬贺四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "少孤为客效疆场，历尽风霜苦备尝。",
      "北辙南辕无定迹，精神尚武立奇功。"
    ]
  },
  {
    "id": "adcfe4dba71d377f82b4e74af1100ca7",
    "title": "赖公蓝田开七秩觞咏诗敬贺四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "谈兵虎帐话青年，气概豪雄赋自天。",
      "驰马暇时还试剑，好将壮志著先鞭。"
    ]
  },
  {
    "id": "adcfe4dba71d377f82b4e74af8381bd8",
    "title": "赖公蓝田开七秩觞咏诗敬贺四首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "煌煌封典表功臣，优奖频加宠及身。",
      "兰玉森森能济美，得收佳果证前因。"
    ]
  },
  {
    "id": "adcfe4dba71d377fae5e69fe88fe72f1",
    "title": "赵伯母张太夫人成主之期赋诗三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "德望澄江作女宗，同堂四代福无穷。",
      "儿孙名誉驰商学，克俭克勤家道隆。"
    ]
  },
  {
    "id": "adcfe4dba71d377fae5e69fef403d271",
    "title": "赵伯母张太夫人成主之期赋诗三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "博士成名羡子贤，欧西游学计多年。",
      "显亲中外诚非易，天水堂前孝格天。"
    ]
  },
  {
    "id": "adcfe4dba71d377fae5e69fef3b93141",
    "title": "赵伯母张太夫人成主之期赋诗三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "年逾七秩返长空，灵墓前年葬邑东。",
      "回溯太君多懿德，愧无椽笔辟幽衷。"
    ]
  },
  {
    "id": "adcfe4dba71d377ffde42627ca0a6b93",
    "title": "章母吴太夫人仙去赋诗四章敬挽",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "延陵淑德适全城，屈指游仙已两春。",
      "香雪腊梅迎吊奠，驾輀瘗玉是今辰。"
    ]
  },
  {
    "id": "adcfe4dba71d377ffde426279f106005",
    "title": "章母吴太夫人仙去赋诗四章敬挽",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "章母真同孟母贤，义方教子意绵绵。",
      "而今追悼皆词翰，我亦挥毫写锦笺。"
    ]
  },
  {
    "id": "adcfe4dba71d377f53dd9b67190b121a",
    "title": "前校长章公表文千古题诗两章挽之",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "赴赣光阴两载过，凭空噩耗动哀歌。",
      "怀才偏涉沧桑感，老幼全抛遗恨多。"
    ]
  },
  {
    "id": "adcfe4dba71d377f53dd9b678f3275ae",
    "title": "前校长章公表文千古题诗两章挽之",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "曾经桃李共栽培，师范何堪化劫灰。",
      "如此英才偏不寿，纪年仅稍胜颜回。"
    ]
  },
  {
    "id": "adcfe4dba71d377f811f9d56a198dd01",
    "title": "季伯母范太夫人驾輀之期漫成七绝",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "吊奠刚逢秋仲天，木樨香满祭筵前。",
      "音容宛在犹如昨，耿耿灵光耀九泉。"
    ]
  },
  {
    "id": "adcfe4dba71d377fa5618477b46ac2bb",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "谁将惹我弄刀兵，万众齐心抱不平。",
      "可恨乱时难论理，遑云国法与人情。"
    ]
  },
  {
    "id": "adcfe4dba71d377fa56184778c40e9da",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "既称天下已为公，何得如斯看不空。",
      "争地争城劳尽力，杀人盈野痛无穷。"
    ]
  },
  {
    "id": "adcfe4dba71d377fa5618477ddb7df24",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "国难将临俗子忙，探消问息色仓皇。",
      "那知雨骤风狂候，不定心神胆不强。"
    ]
  },
  {
    "id": "adcfe4dba71d377fa5618477dde1cd30",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "连朝炮火溯从前，屈指逾时已七年。",
      "变故人生何所恃，恃斯白日与青天。"
    ]
  },
  {
    "id": "adcfe4dba71d377fa5618477531734e3",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "龙蛇变幻起东夷，正是男儿报国时。",
      "到底背城决一战，沙场醉卧又奚辞。"
    ]
  },
  {
    "id": "adcfe4dba71d377fa56184775e9dadb8",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "国联侃侃论和戎，黑暗重重那得公。",
      "孰是权奸孰正直，星光掩映云瞳朦。"
    ]
  },
  {
    "id": "adcfe4dba71d377fa56184779b44bf30",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "钱财日日付东风，弄到民贫国亦穷。",
      "矮鬼连朝烧更杀，频挥老泪哭英雄。"
    ]
  },
  {
    "id": "adcfe4dba71d377fa561847770c015cf",
    "title": "壬申春，国难有感",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "年来谣说乱如麻，云散风流共徙家。",
      "尽起浪波吾不管，聊将诗酒作生涯。"
    ]
  },
  {
    "id": "adcfe4dba71d377f74a51202ae14c527",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "平时感慨寓诗中，怨恨春江起战风。",
      "触景生情今昔异，衰年不与壮年同。"
    ]
  },
  {
    "id": "adcfe4dba71d377f74a51202479fa107",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "当兹春景正芳菲，世事茫茫无是非。",
      "闸北江湾早蹂躏，人民逃难苦愁眉。"
    ]
  },
  {
    "id": "adcfe4dba71d377f74a51202ac9e9cb4",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "无事隐居山水隈，渔樵耕读任徘徊。",
      "不知弹雨枪林下，怕看江边劫后灰。"
    ]
  },
  {
    "id": "adcfe4dba71d377f74a51202fd7a0193",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "满江烽火满心寒，惹我连朝春梦残。",
      "闻道沪滨兵不解，战区岂忍细查看。"
    ]
  },
  {
    "id": "adcfe4dba71d377f74a51202d1524cfa",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "疾如行蚁上南柯，一发千军起怒波。",
      "试马柳营春正好，英雄用武莫蹉跎。"
    ]
  },
  {
    "id": "adcfe4dba71d377f74a51202030f7128",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "花甲已周万事墉，乱时最怕老年逢。",
      "惊闻劫火连三月，未卧常闻半夜钟。"
    ]
  },
  {
    "id": "adcfe4dba71d377f74a512025329abd3",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "何年得见太平时，外患频来泪欲垂。",
      "内顾心伤生派别，愈多党见愈难支。"
    ]
  },
  {
    "id": "adcfe4dba71d377f74a512021c2b3659",
    "title": "壬申见沪报载吴佩孚蛰居故乡，触景生情，感伤时局，咏诗八章，足徵英雄末路之胸怀。余步原韵藉以消遣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "强吞弱肉理难论，风送蛟龙入海门。",
      "投笔从戎犹未晚，问君何故忍人侵。"
    ]
  },
  {
    "id": "adcfe4dba71d377f4e1fae4deaef1ed5",
    "title": "壬申年春又见沪报载蔡庭楷军长吟诗三章余乘酒兴步原韵三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "蔡君努力历辛艰，不扫敌人誓不还。",
      "十九路军最奋勇，肃清矮贼镇河山。"
    ]
  },
  {
    "id": "adcfe4dba71d377f4e1fae4dfcc0bf96",
    "title": "壬申年春又见沪报载蔡庭楷军长吟诗三章余乘酒兴步原韵三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "奋志冲锋不顾身，死而不朽是精神。",
      "可怜闸北江湾骨，犹是春闺梦里人。"
    ]
  },
  {
    "id": "adcfe4dba71d377f4e1fae4d0d1fad6a",
    "title": "壬申年春又见沪报载蔡庭楷军长吟诗三章余乘酒兴步原韵三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "连江炮火射云间，效力疆场不畏难。",
      "两载家书难屡达，可怜久战未归还。"
    ]
  },
  {
    "id": "adcfe4dba71d377f1bda959aaf9417d9",
    "title": "题赠",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "校中训毕赴官中，课后又能勤办公。",
      "学礼学诗坚德性，多才多艺不居功。"
    ]
  },
  {
    "id": "adcfe4dba71d377f1bda959ae431a4a8",
    "title": "题赠",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "数代书香德望隆，锦心绣口有家风。",
      "诗人自古称诗窖，恨我耋年窖不通。"
    ]
  },
  {
    "id": "adcfe4dba71d377fb6b698e27d9ed8f2",
    "title": "又国难有感七绝二章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "烽火刀兵夜夜然，中华安靖望何年。",
      "全家寄旅符祥巷，一枕战风那得眠。"
    ]
  },
  {
    "id": "adcfe4dba71d377fb6b698e23a509061",
    "title": "又国难有感七绝二章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "儿郎冒险入城中，被敌压迫作苦工。",
      "经过家门不忍睹，户窗打尽物皆空。"
    ]
  },
  {
    "id": "adcfe4dba71d377fa535d18ae351a29c",
    "title": "己卯冬月国难不平又咏二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "希望和平不见和，无人能唱太平歌。",
      "双方让步调停易，战争延长唤奈何。"
    ]
  },
  {
    "id": "adcfe4dba71d377fa535d18a450764b1",
    "title": "己卯冬月国难不平又咏二首",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "遭兹国难两三周，财尽民穷犹断炊。",
      "不克乘桴浮海外，吟诗略可解吾愁。"
    ]
  },
  {
    "id": "adcfe4dba71d377f130074e368d3df4b",
    "title": "戊寅六月六日避难回家即咏三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "走到城门一鞠躬，街前房屋尽烧空。",
      "家中墙壁虽犹在，锅灶毫无四面通。"
    ]
  },
  {
    "id": "adcfe4dba71d377f130074e37b613cd0",
    "title": "戊寅六月六日避难回家即咏三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "扫除垃圾入房东，内子遗容犹在中。",
      "火食难开无米煮，且沽市酒把饥充。"
    ]
  },
  {
    "id": "adcfe4dba71d377f130074e34cba2973",
    "title": "戊寅六月六日避难回家即咏三章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "外无门扇内无床，四壁空空心里伤。",
      "购得旧窗姑整理，艰难经济苦商量。"
    ]
  },
  {
    "id": "adcfe4dba71d377fe93c85b122a6af0e",
    "title": "己卯大除夕咏七绝二章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "大年三十更贫穷，米价飞涨买不通。",
      "煮茗敲冰天气冷，庭前腊雪待春融。"
    ]
  },
  {
    "id": "adcfe4dba71d377fe93c85b1f9c01271",
    "title": "己卯大除夕咏七绝二章",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "三更时有炮枪声，隐约闻来左北城。",
      "国难期中年又过，愁柴愁米受虚惊。"
    ]
  },
  {
    "id": "adcfe4dba71d377f42e4b58894d57147",
    "title": "寒食日至校，见花飞满处，古诗所谓『春城无处不飞花』，即咏五律八韵",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "寒日东风发，春城处处花。",
      "轻飞双凤外，散入五侯家。",
      "摇曳融晴絮，颠狂绚彩霞。",
      "女墙拦不住，潘县并堪夸。",
      "飘泊通何限，迷茫尽欲遮。",
      "绿杨红杏满，金殿玉楼加。",
      "汩汩来还去，霏霏整亦斜。",
      "韩公吟秀句，韶景丽天涯。"
    ]
  },
  {
    "id": "adcfe4dba71d377f9ad1e0c53ee7004e",
    "title": "中秋日玩月，即咏五律八韵",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "记得寻常月，原多朗朗情。",
      "正逢秋皎洁，分外影光明。",
      "叶已梧桐脱，声才蟋蟀鸣。",
      "团圆千里共，气象十分盈。",
      "金兔非加染，银蟾觉倍清。",
      "虽云增色相，犹是旧晶莹。",
      "光彩星辰让，精华桂子生。",
      "深宵如白昼，玩赏到三更。"
    ]
  },
  {
    "id": "adcfe4dba71d377fafa7dac37cc104f3",
    "title": "铸剑戟为农器",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "田器将何铸，惟须战器供。",
      "剑翻堪利佃，戟更助勤农。",
      "善政同归马，销光拟化龙。",
      "锄云增耒耜，犁雨息烟烽。",
      "牛买升平范，鸥闲里巷容。",
      "颂声闻一片，四海乐陶镕。"
    ]
  },
  {
    "id": "adcfe4dba71d377f47a83e7cab0fdcc1",
    "title": "赋得灯下读书鸡一鸣",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "独坐心何静，三更月上升。",
      "一鸣鸡报晓，勤读卷临灯。",
      "岂等秦关唱，堪同祖逖兴。",
      "乍啼鹭客梦，多味鲍吾膺。",
      "照匪青黎共，音传绛阙登。",
      "陆公冬夜诵，诗兴快相乘。"
    ]
  },
  {
    "id": "adcfe4dba71d377f80b5d64dcd2e9ccb",
    "title": "读书有味觉身闲",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "未得书中味，晨昏苦读书。",
      "欣然生雅趣，更觉胜闲居。",
      "不独挑灯后，端如食蔗初。",
      "勤当求万卷，暇岂等三馀。",
      "积学原无尽，伊人恰似舒。",
      "功夫深养到，佳境乐何如。"
    ]
  },
  {
    "id": "adcfe4dba71d377fdb5572563fc2487c",
    "title": "顾影无如白发何",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "纵是分阴惜，无如疾似梭。",
      "青年曾自慰，白发复云何。",
      "生活愁中得，韶华梦里过。",
      "求人嗟老迈，责己悔蹉跎。",
      "节比松犹竞，鬓同雪已多。",
      "茫茫身世感，幸我乐吟歌。"
    ]
  },
  {
    "id": "adcfe4dba71d377fd4b9684f3b2e76af",
    "title": "西邻家有恒户今检为地主，即咏七古以赠之",
    "authorName": "薛昂若",
    "authorId": "adcfe4dba71d377fd1457b72d1457b72",
    "dynasty": "清",
    "content": [
      "君不闻，人心险恶毒如蛇，天眼近来转似车。分外钱财汤泼雪，强求产业水堆沙。",
      "君不闻，绿水青山景色幽，前人田地后人收。后人收得休欢喜，还有没收在后头。",
      "惟有苦穷最日久，从来富贵若云浮。藏金积玉人生累，乐道安贫天爵修。",
      "华屋高堂何必建，良田美产勿须谋。箪瓢陋巷称贤者，污吏贪官今犯囚。",
      "浪费资财经打倒，勤劳工作合潮流。先人暴利终无益，后代遭殃反受忧。",
      "半苦半甜真妙境，半耕半读有何尤。我家数代称寒士，独酌吟诗任自由。",
      "厨下常空无别味，园中春韭当珍馐。呼儿沽酒同相饮，与尔消除地主愁。"
    ]
  },
  {
    "id": "adcfe4dba72403271af8968b9fbb8a26",
    "title": "中秋喜闰",
    "authorName": "韩承晋",
    "authorId": "adcfe4dba7240327d1457b72d1457b72",
    "dynasty": "清",
    "content": [
      "补看今宵月，平分又一秋。",
      "莫言前度雨，还上旧时楼。",
      "晚桂花重放，新篘酒共酬。",
      "者番良会续，不羡幔亭游。"
    ]
  },
  {
    "id": "adcfe4dba7240327677d3fbf5dd04407",
    "title": "登镇海塔绝顶",
    "authorName": "韩承晋",
    "authorId": "adcfe4dba7240327d1457b72d1457b72",
    "dynasty": "清",
    "content": [
      "凌霄耸绀塔，峻极镇龙宫。",
      "拾级偕吟客，凭阑溯梵公。",
      "镫光虚夜月，铃语杂春风。",
      "欲尽诸尘相，都归一望中。"
    ]
  },
  {
    "id": "adcfe4dba735c916e58db39f072da723",
    "title": "雨窗录先夫子遗诗凄然有作",
    "authorName": "吴静",
    "authorId": "adcfe4dba735c916d1457b72d1457b72",
    "dynasty": "清",
    "content": [
      "共识生前吟好句，千秋知己有谁何。",
      "无非《秋水》《蒹葭》意，尽是《春江花月》歌。",
      "半载病疴吟咏少，三年夫妇唱酬多。",
      "小窗录罢频惆怅，暮雨潇潇助泪波。"
    ]
  },
  {
    "id": "adcfe4dba735c9164c4c276cb4525244",
    "title": "同舍弟展拜先陇",
    "authorName": "吴静",
    "authorId": "adcfe4dba735c916d1457b72d1457b72",
    "dynasty": "清",
    "content": [
      "远望松楸已泫然，行行到此泪如泉。",
      "牛眠未竟先人志，马鬣还须后嗣贤。",
      "且喜孤儿能绩学，可怜弱女不延年。",
      "《泷冈阡表》清门事，仗尔他年笔似椽。"
    ]
  },
  {
    "id": "adcfe4dba735c91627ce729c6d78f3a6",
    "title": "葬事毕志哀",
    "authorName": "吴静",
    "authorId": "adcfe4dba735c916d1457b72d1457b72",
    "dynasty": "清",
    "content": [
      "漫道佳城郁郁哉，经营二载手亲栽。",
      "当年未尽晨昏养，此日空馀窀穸哀。",
      "渺渺音容归碧落，凄凄松柏傍江隈。",
      "泉台有路嗟难赴，肠断西风泪满腮。"
    ]
  },
  {
    "id": "adcfe4dba735c9161de7eb0980564f47",
    "title": "临殁口占",
    "authorName": "吴静",
    "authorId": "adcfe4dba735c916d1457b72d1457b72",
    "dynasty": "清",
    "content": [
      "幼失瞻依长失天，舅亡姑殁嗣无传。",
      "一身孤苦弓惊雁，百事艰难浪扑船。",
      "此夕黄昏聊自咏，他年青史果谁怜。",
      "交亲莫洒别离泪，我是瑶池谪降仙。"
    ]
  },
  {
    "id": "adcfe4dba735c91645a50467d713032a",
    "title": "读资治通鉴",
    "authorName": "吴静",
    "authorId": "adcfe4dba735c916d1457b72d1457b72",
    "dynasty": "清",
    "content": [
      "雕虫小枝诚何用，屈子《离骚》尚未奇。",
      "若是杜陵无史笔，姓名亦恐少人知。"
    ]
  },
  {
    "id": "adcfe4dba735c91699660169b5f5cb7d",
    "title": "题扇头画菜",
    "authorName": "吴静",
    "authorId": "adcfe4dba735c916d1457b72d1457b72",
    "dynasty": "清",
    "content": [
      "去年蝗旱今年疫，江北江南并菜容。",
      "若果画师真好事，何妨持此赠司农。"
    ]
  },
  {
    "id": "adcfe4dba740fe835d0a8874beac2fa7",
    "title": "桐江舟中",
    "authorName": "鲍作雨",
    "authorId": "adcfe4dba740fe83d1457b72d1457b72",
    "dynasty": "清",
    "content": [
      "水向西汉人向东，今年光景昔年同。",
      "红镫画舫游天上，翠嶂云岚落镜中。",
      "峡转骇翻三尺浪，月明稳挂一帆风。",
      "劳劳尘鞅谁能脱，羞见羊裘垂钓翁。"
    ]
  },
  {
    "id": "adcfe4dba740fe83eb4e759c9eb05887",
    "title": "严濑",
    "authorName": "鲍作雨",
    "authorId": "adcfe4dba740fe83d1457b72d1457b72",
    "dynasty": "清",
    "content": [
      "故人极富贵，先生恒守贞。",
      "坐钓澹众虑，非沽高尚名。",
      "我今返旧庐，澄波濯尘缨。",
      "山共莫相笑，泷水知予情。"
    ]
  },
  {
    "id": "adcfe4dba740fe83f62184258b2c315d",
    "title": "归咏",
    "authorName": "鲍作雨",
    "authorId": "adcfe4dba740fe83d1457b72d1457b72",
    "dynasty": "清",
    "content": [
      "我来定海游，不唾定海井。",
      "晨衙炯周防，夕柝集深省。",
      "孤傲笑难降，参咨恧多幸。",
      "晶晶海色澄，斤斤军行整。",
      "山光入北牖，仿像羲皇境。",
      "衰眊怪善忘，老懒苦便静。",
      "遗响流逵鸿，遁迹随野黾。",
      "还往桂花时，弥年信俄顷。",
      "忆昨飓母飞，摧绝估樯影。",
      "急雨倾天河，十日余凉冷。",
      "才觉宿疾廖，且喜尘事屏。",
      "无睡神亦恬，微吟宵转永。"
    ]
  },
  {
    "id": "adcfe4dba740fe8344536bd0c3b7ccd3",
    "title": "鹭屿吟寄京华故人",
    "authorName": "鲍作雨",
    "authorId": "adcfe4dba740fe83d1457b72d1457b72",
    "dynasty": "清",
    "content": [
      "鹭屿嶷立南海中，奔腾决莽来天风。",
      "层岩峭壁势飞动，訇如万马声行空。",
      "昨日暮过二月半，吴绵卸尽还挥汗。",
      "一夜寒风荡宿温，无冬无夏朝朝换。",
      "我来鞭石驱神鳌，长飙飞御尻轮飘。",
      "振衣直上蓬莱顶，东西乌兔穷秋毫。",
      "紫鸾镜水矜羽毛，长吟龙笛生波涛。",
      "更谁遗我昆吾刀，斩蛟截鳄青天高。",
      "积气重溟水翻墨，黑云万里动春色。",
      "玉堂美人在帝侧，且向天南望天北。"
    ]
  },
  {
    "id": "adcfe4dba74b6ee6b10082e58c46c52a",
    "title": "度铅山岭",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "岭上复成岭，云烟近舄生。",
      "危崖县树暗，断壁泻泉清。",
      "路绕林端出，人穿石罅行。",
      "山中春树早，二月已闻莺。"
    ]
  },
  {
    "id": "adcfe4dba74b6ee6b81dfbb4bb1995db",
    "title": "葛岭",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "言访神仙宅，攀藤石磴闲。",
      "泉声春雨涧，人影夕阳山。",
      "丹灶久岑寂，白云空往还。",
      "劳劳尘土梦，愧我几时闲。"
    ]
  },
  {
    "id": "adcfe4dba74b6ee6a7c5085bbedc2dd0",
    "title": "冬日同汪比部对琴金博士棕亭闵上舍玉井汪水部秀峰汪学正剑潭何文学春渚吴庶常谷人红桥宴集",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "残芦衰柳遍江潭，萧瑟偏宜我辈探。",
      "风里浮云自西北，尊前名士尽东南。",
      "白鸥眠处船齐泊，红蜡烧时酒半酣。",
      "珍重今宵良宴会，渭城莫漫唱何戡。"
    ]
  },
  {
    "id": "adcfe4dba74b6ee6399c5a59985af4b5",
    "title": "同沈㯉翁姚薏田沈积山诸先生含叔七兄登南屏诣壑庵观磨崖隶书家人卦傍晚泛湖而归",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "夙昔抱微尚，溪山嗜幽讨。",
      "况兹风日佳，招携得朋好。",
      "芒鞋蹋白云，人影乱芳草。",
      "夹道繁荆榛，到门荫松筱。",
      "略彴自逶迤，清泉一泓绕。",
      "何年峦翠中，凿此金鱼沼。",
      "阇黎揖迎宾，骨相清且老。",
      "坐我青豆房，净域尘不扰。",
      "石鼎煮新茶，山厨饭香稻。",
      "乘兴入岩洞，缭曲景幽窅。",
      "须臾缘磴上，如行众树杪。",
      "快观磨崖碑，笔势最夭矫。",
      "云是涑水书，前辈每稽考。",
      "岁久苔藓侵，拂拭劳手爪。",
      "悔不响拓归，装潢成墨宝。",
      "斜阳闻寺钟，出谷循故道。",
      "鼓棹向中流，舟轻疾于鸟。",
      "烟水何蒙蒙，云峰殊杳杳。",
      "回首望南屏，断塔挂林表。"
    ]
  },
  {
    "id": "adcfe4dba74b6ee6de36a8a9d393eae0",
    "title": "晓登灵岩",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "晓闻灵岩钟，遂入灵岩路。",
      "石磴转百盘，山花泫春露。",
      "白云与空翠，苍茫色交互。",
      "须臾旭日升，禅关散轻雾。",
      "井歇银床鸣，廊绝香屟步。",
      "何须问遗踪，繁华久非故。",
      "凌空一纵目，好景悉奔赴。",
      "点点太湖帆，重重茂苑树。",
      "金阊十万家，朝霭迷蒙处。",
      "望欲尽句吴，更上琴台去。"
    ]
  },
  {
    "id": "adcfe4dba74b6ee6781c8f48a14fb819",
    "title": "同王兰泉张少华曹来殷遂初园看梅信宿作歌呈拙庵吴丈",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "灵岩山势何崔嵬，越来溪水相潆洄。",
      "山崖转处樵路断，草堂恰对溪光开。",
      "入门襟袖袭芳气，修途一径循兰陔。",
      "晴空点点落香雪，移来千树西山梅。",
      "临池一株更奇绝，浮查横卧黏枯苔。",
      "形势定为百年物，霜皮铁干知谁栽。",
      "山家位置见真率，杂以桃李杉枫槐。",
      "交柯接叶互相映，花光隐现明珠胎。",
      "先生六十气尚孩，手携鸦觜芟蒿莱。",
      "古貌古心两相似，清风飒飒飘于䰄。",
      "预遣平头设枕簟，频招上客倾樽罍。",
      "花前列座斗韵语，催诗更进流霞杯。",
      "辋川旧游有传刻，可无高咏追王裴。",
      "当筵授简忽自失，松声万壑何悠哉。"
    ]
  },
  {
    "id": "adcfe4dba74b6ee6f40205e948c0778c",
    "title": "扬子江晓发",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "残星堕江底，落月照江畔。",
      "荒村鸡乍号，空林鸦未散。",
      "舟师贪利涉，鼓楫中流半。",
      "杳杳金山钟，蒙蒙瓜步岸。",
      "渔人隔烟语，估客停桡饭。",
      "沙头两睡禽，比翼失清旦。",
      "风波岂殊途，劳逸各已判。",
      "行役何时休，抚景发长叹。"
    ]
  },
  {
    "id": "adcfe4dba74b6ee612120a96c0cfc0b4",
    "title": "西方庵",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "缘崖折而下，鸟道似凿空。",
      "兹来本游遨，反抱失足恐。",
      "二分垂其外，一步一神悚。",
      "幸有木扶阑，不知滑双踵。",
      "径尽得平岚，筠松四围拱。",
      "数椽青豆房，缭曲类岩洞。",
      "屋后挺一峰，拔地千丈耸。",
      "乔松生其巅，蟠根少培壅。",
      "居然历岁千，翠盖自郁蓊。",
      "同行诧异见，狂叫兴飞动。",
      "山僧解留宾，茗碗殷勤奉。",
      "聊坐息我劳，去路还贾勇。"
    ]
  },
  {
    "id": "adcfe4dba74b6ee694fdafacd3f45491",
    "title": "送惠定宇徵君之扬州",
    "authorName": "朱方蔼",
    "authorId": "adcfe4dba74b6ee628dc6b0e6449f44a",
    "dynasty": "清",
    "content": [
      "西风飒飒吹枫楠，新霜点点飞江潭。",
      "柳条零落不忍折，朝来录别嗟何堪。",
      "江淮都转尚风雅，莲花幕底朋盍簪。",
      "况逢江东老名宿，促行那许停吴骖。",
      "先生荣显非所慕，每于典籍偏沈酣。",
      "礼乐甘从野人野，著述直似贪夫贪。",
      "娲笙羲瑟辨律吕，嬴灰孔壁勤稽参。",
      "五经纷纶抽腹笥，百家肴核窥尘函。",
      "汉京贾郑不可作，浅儒俗学争嘲唅。",
      "钜制皇皇振聋瞆，洪钟大虡声非韽。",
      "君家两世列清禁，石渠天禄书曾探。",
      "趋庭授受有经说，统同辨异功最覃。",
      "萧山秀水二公出，鼎枪刀足应成三。",
      "先生一编绍旧业，门题通德真无惭。",
      "平生汲古亦有志，故纸不厌搜枯蟫。",
      "梁丘家宗我已识，每思执卷眈高谈。",
      "惆怅相逢复相别，当筵离曲歌何戡。",
      "几时栖息衡宇下，万轴坐拥藏书龛。",
      "著录不少称弟子，学术正好传孙男。",
      "碧草盈庭春盎盎，红豆著树花鬖鬖。",
      "登堂傥许问章句，便思买宅香溪南。"
    ]
  },
  {
    "id": "adcfe4dba7558441ef872eb31232123f",
    "title": "草地人",
    "authorName": "李乔",
    "authorId": "adcfe4dba7558441d1457b72d1457b72",
    "dynasty": "清",
    "content": [
      "台阳膏腴地，一岁或三熟。可怜草地人，不得饱糜粥。",
      "里正催租吏捉人，投林有洞幸藏身。昼伏夜归饥不忍，归来惟对甑中尘。",
      "曩从城中来，曾见城中客。峨峨称大家，丹艧间金碧。",
      "丰衣美食如山积，不如卖女图朝夕。使侬莫作沟中瘠，女事贵人两有益。",
      "吁嗟乎，坠茵坠溷不可知，飞絮飞花岂有择。君不见，石濠别，幽怨声，流民图，凄凉色。"
    ]
  },
  {
    "id": "adcfe4dba7558441f693fac42b6f1e81",
    "title": "乌烟鬼",
    "authorName": "李乔",
    "authorId": "adcfe4dba7558441d1457b72d1457b72",
    "dynasty": "清",
    "content": [
      "乌烟鬼，少年状貌真魁伟。如何转盼须臾耳，竟化魌魑难向迩。",
      "可怜昼亦如夜时，生亦如死期。寄言三五少年子，莫向红尘作鬼嬉。",
      "乌鬼含冤白鬼笑，故鬼前驱新鬼啸。风雨回首一灯昏，数点青燐犹照耀。",
      "区区蛮触越南都，令行禁止风霜俱。白日如镜照寰宇，鬼乎何处藏其躯。"
    ]
  },
  {
    "id": "adcfe4dba758d7c8b16ea329490bb380",
    "title": "题普陀寺壁用丁孝子鹤年韵",
    "authorName": "曹文汉",
    "authorId": "adcfe4dba758d7c8d1457b72d1457b72",
    "dynasty": "清",
    "content": [
      "洛伽古刹郁崔巍，极目东瀛水一杯。",
      "天外峰峦鳌赑𤼟，云中金碧蜃楼台。",
      "灵山自有蛟龙护，法地那容虎豹来。",
      "底事海氛偏不靖，乘槎何处访蓬莱。"
    ]
  },
  {
    "id": "adcfe4dba758d7c8b16ea32903b6338e",
    "title": "题普陀寺壁用丁孝子鹤年韵",
    "authorName": "曹文汉",
    "authorId": "adcfe4dba758d7c8d1457b72d1457b72",
    "dynasty": "清",
    "content": [
      "独立盘陀思悄然，沧桑陵谷几推迁。",
      "君能负骨归千里，我亦伤心到隔年。",
      "龛赭潮回东极地，鲲鹏路接北溟天。",
      "同来此处传高士，遗墨纱笼句欲仙。"
    ]
  },
  {
    "id": "adcfe4dba75e4833e6d0d93a6c2bafce",
    "title": "瀛社雅集即事",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "每思和盛共鸣声，今日词坛幸告成。",
      "同志勉为一分子，修盟敦叙十年兄。",
      "卢前王后期无忝，骥尾龙头记得清。",
      "此后风骚能继振，论功应首谢宣城。"
    ]
  },
  {
    "id": "adcfe4dba75e4833e3e3eba95ae9b486",
    "title": "高渐离击筑",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "风雨潇潇易水寒，筑声高彻碧云端。",
      "丝哀泣饮将军血，瓦裂情悲太子丹。",
      "悽怆馀音齐变徵，荒凉怒发尽冲冠。",
      "回头一望虹围影，始信天心骤夺难。"
    ]
  },
  {
    "id": "adcfe4dba75e4833c9c84602ea478ffd",
    "title": "壬子1912四十三初度杂感",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "放眼时登百尺楼，不须作客也悲秋。",
      "纷纭蛇豕强邻迫，破碎山河故国愁。",
      "龙尾行藏殊落落，蛾眉谣诼付悠悠。",
      "年来悟得蒙庄谛，呼我何妨任马牛。"
    ]
  },
  {
    "id": "adcfe4dba75e4833b5df7031aba07856",
    "title": "清明感兴",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "身似浮萍逐水飘，故园回首辄魂销。",
      "忽逢佳节增惆怅，赖有童蒙伴寂寥。",
      "忍见桥头沽酒幔，怕闻市上卖饧箫。",
      "重来崔护偏多感，门巷依然人面遥。"
    ]
  },
  {
    "id": "adcfe4dba75e4833f29c6663a44a25d3",
    "title": "褒菊",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "高洁群芳比节难，独留傲骨耐霜寒。",
      "他时我若修花史，一字荣加华衮看。"
    ]
  },
  {
    "id": "adcfe4dba75e4833223f847b1630305f",
    "title": "恭读戊申1908诏敕",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "天皇神武驾欧亚，战胜之馀不满假。始仗大义振六师，继以平和服天下。",
      "时维十月岁戊申，大诏煌煌勖臣邻。不弃遐方于域外，丹凤衔来鲲海滨。",
      "草莽微臣泽明旨，情殷爱戴不能已。祸胎端自安乐萌，防微杜渐原应尔。",
      "当年强俄据满时，劳师靡费几不支。仗祖宗灵克奏捷，回首兵机危乎危。",
      "迄今难入太平世，痛定思痛宜早计。庶政更张数大端，一体臣民守勿替。",
      "大哉王言炳日星，不数典谟与鼎铭。即此勤俭治生产，大道早已合圣经。",
      "匹夫兴亡与有责，分寸光阴皆宜惜。廿纪风潮遍地生，漫说干戈化玉帛。",
      "吾皇正有鉴于斯，先几烛照明训垂。安不忘危满不溢，允植万年有道之隆基。"
    ]
  },
  {
    "id": "adcfe4dba75e4833fd75a3f1cc938bea",
    "title": "重九即事",
    "authorName": "林馨兰",
    "authorId": "adcfe4dba75e4833d305281fb139e104",
    "dynasty": "清",
    "content": [
      "登临不觉夕阳斜，落帽风高忆孟嘉。",
      "半世蹉跎成白首，频年憔悴瘦黄花。",
      "无人送酒情偏淡，有意题糕手屡叉。",
      "盼望盈盈秋水隔，瀼瀼冷露湿蒹葭。",
      "负郭从无峰可登，聊凭高处望觚棱。",
      "园林摇落惊萧瑟，笳鼓传喧感废兴。",
      "对菊自怜情雅淡，把萸不觉兴飞腾。",
      "雁鸿逐队衔芦去，羡尔知几远避矰。"
    ]
  },
  {
    "id": "adcfe4dba75f2aa21d2ec15a14c39194",
    "title": "丁未仲冬携钵渡江喜过深翠山房巢民先生出小影索题赋赠",
    "authorName": "法鉴",
    "authorId": "adcfe4dba75f2aa2d1457b72d1457b72",
    "dynasty": "清",
    "content": [
      "人龙文虎玉精神，写出当年抱膝身。",
      "李郭久知天下士，卫荀重见六朝人。",
      "花藏僻巷车常满，竹引仙斋鹤自亲。",
      "最爱白云无世态，我来亦为一通津。"
    ]
  },
  {
    "id": "adcfe4dba7693b065fd854a1042a7502",
    "title": "旅店和沈绎堂先生壁间韵",
    "authorName": "李兴祖",
    "authorId": "adcfe4dba7693b06d1457b72d1457b72",
    "dynasty": "清",
    "content": [
      "十年常作客，一宿似还家。",
      "古道多垂柳，荒村正落花。",
      "岸侵溪水阔，云淡夕阳斜。",
      "壁上诗堪和，挥毫趁晚霞。"
    ]
  },
  {
    "id": "adcfe4dba7693b06e169692930cd9ac1",
    "title": "丙寅春日判瑞田三过访琅琊署",
    "authorName": "李兴祖",
    "authorId": "adcfe4dba7693b06d1457b72d1457b72",
    "dynasty": "清",
    "content": [
      "绿柳红花逼禁烟，解貂酤酒纵留连。",
      "买山惟乞分司俸，饷客还余博士钱。",
      "剧饮顿能消久渴，深谈犹是胜高眠。",
      "流光莫听轻抛掷，旅次春风又一年。"
    ]
  },
  {
    "id": "adcfe4dba7739b4a6c054acf3068692c",
    "title": "客馆蟋蟀",
    "authorName": "刘鳜",
    "authorId": "adcfe4dba7739b4ad1457b72d1457b72",
    "dynasty": "清",
    "content": [
      "生即不逢春，风霜遍历身。",
      "长鸣惟向月，入户暂依人。",
      "旅寄天蝼穴，寒铺落叶茵。",
      "客愁正繁剧，漫诉尔酸辛。"
    ]
  },
  {
    "id": "adcfe4dba7739b4acbd631957a218fa0",
    "title": "秋感",
    "authorName": "刘鳜",
    "authorId": "adcfe4dba7739b4ad1457b72d1457b72",
    "dynasty": "清",
    "content": [
      "凭栏远眺仲宣楼，景物萧条逼晚秋。",
      "枫叶浸霞红石径，芦花飞雪白汀洲。",
      "笙歌梦踏扬州月，烟水贫无少伯舟。",
      "暝色苍茫天渐缩，蛩声四野为谁愁。"
    ]
  },
  {
    "id": "adcfe4dba7739b4acbd6319557e941d7",
    "title": "秋感",
    "authorName": "刘鳜",
    "authorId": "adcfe4dba7739b4ad1457b72d1457b72",
    "dynasty": "清",
    "content": [
      "客散堂空掩敝扉，一庭落木坠还飞。",
      "倦怜白雁还南北，笑对黄花较瘦肥。",
      "再唱郢歌弥寡和，曾经蜀道不知归。",
      "间阶徙倚探明月，清露漫天欲湿衣。"
    ]
  },
  {
    "id": "adcfe4dba7739b4a6d3521e48994db81",
    "title": "续送春诗",
    "authorName": "刘鳜",
    "authorId": "adcfe4dba7739b4ad1457b72d1457b72",
    "dynasty": "清",
    "content": [
      "遥忆去年三月晦，云笺曾写送春诗。",
      "情丝不断重重续，又是花残燕懒时。"
    ]
  },
  {
    "id": "adcfe4dba7739b4ad431403ce7fdc2ae",
    "title": "落叶吟",
    "authorName": "刘鳜",
    "authorId": "adcfe4dba7739b4ad1457b72d1457b72",
    "dynasty": "清",
    "content": [
      "落叶离本枝，何为复合时？",
      "时晚多飘风，吹我荡西东。",
      "东西非故林，叶叶有悲心。",
      "心悲岁流电，拓落成微贱。",
      "下受泥涂污，高愁霜露寒。",
      "安得邱与壑，零星簇作团。",
      "团团守根株，勿论荣与枯。"
    ]
  },
  {
    "id": "adcfe4dba7764ebc2368a46513f186f5",
    "title": "澎湖秋兴",
    "authorName": "辛齐光",
    "authorId": "adcfe4dba7764ebcd1457b72d1457b72",
    "dynasty": "清",
    "content": [
      "错落澎山翠影收，天然屹峙镇中流。",
      "晓来蜃气侵人冷，夜半涛声入耳愁。",
      "岛屿潆洄穷水际，帆樯浩荡挂云头。",
      "登临极目沧波外，疑是洞庭一色秋。"
    ]
  },
  {
    "id": "adcfe4dba77c108cfb05ea8a5c7fd579",
    "title": "赠龚士依",
    "authorName": "陈如鎏",
    "authorId": "adcfe4dba77c108cd1457b72d1457b72",
    "dynasty": "清",
    "content": [
      "满树蝉声日未斜，故人西去各天涯。",
      "雨荒樵径空秋草，风掩柴扉落豆花。",
      "世上原无强项客，桥头闻有卖浆家。",
      "几时作黍迟良晤，兼味盘餐烂煮茄。"
    ]
  },
  {
    "id": "adcfe4dba788f113505cd698c1b5e949",
    "title": "山行",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "禹迹江河万古流，史详华夏略穷陬。",
      "秦皇无术求三岛，邹衍凭空撰九州。",
      "南北自教鹏运海，古今非复貉同丘。",
      "望洋向若嗟何补，且遇青山汗漫游。"
    ]
  },
  {
    "id": "adcfe4dba788f11311d2db00b67c2d52",
    "title": "次韵答李六容",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "穷荒无雁只爰居，系帛遥传海上书。",
      "小隐知君非忘世，远游怜我似逃虚。",
      "梦魂楚水吴山里，诗兴寒烟宿雨余。",
      "与子忽分蛮触角，人生何处问乘除。"
    ]
  },
  {
    "id": "adcfe4dba788f11305126c0be9847322",
    "title": "寄怀李六容兼柬香岩",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "鸾皇戢羽豹藏文，剑阁山头湘水濆。",
      "两地酒尊同酩酊，十洲棋局任纷纭。",
      "乘槎误觅支机石，杖策新成出岫云。",
      "妒杀蘧园高卧叟，何年水竹遣平分。"
    ]
  },
  {
    "id": "adcfe4dba788f11383e57a78c8575bac",
    "title": "八月十五日夜森比德堡对月",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "祆庙园楼百仞高，梵钟清夜吼蒲牢。",
      "见闻是处驼生背，官职无名马有曹。",
      "明镜喜人增白发，奚囊搜句到红毛。",
      "冰轮何事摇沧海，去作长天万顷涛。"
    ]
  },
  {
    "id": "adcfe4dba788f1139739614a1aeb3d18",
    "title": "杂感",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "廿年稽古注虫鱼，搜括嬴秦劫火余。",
      "为考谐声类隔术，兼通画革傍行书。",
      "九千文字成嚆矢，十万程途骋传车。",
      "安得上林亲射雁，羝羊未乳返吾庐。"
    ]
  },
  {
    "id": "adcfe4dba788f1139739614ad65bb805",
    "title": "杂感",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "铜梁山麓涧之湄，山色苍茫云意奇。",
      "荷发双池香在叶，桐高百尺老无枝。",
      "未成避世谋中隐，正坐封侯怅数奇。",
      "寄语九峰山下士，汲泉应及在山时。"
    ]
  },
  {
    "id": "adcfe4dba788f1139739614a19bc34f0",
    "title": "杂感",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "骥服盐车上太行，眼中驽蹇任超骧。",
      "九方皋死心先冷，八尺身存项总强。",
      "岂有蔷薇颁皂枥，误寻苜蓿走沙场。",
      "何年外阪争途罢，一骋兰筋陟六方。"
    ]
  },
  {
    "id": "adcfe4dba788f1139739614a5063568f",
    "title": "杂感",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "朝骖黄鹤上瀛洲，无数仙灵相酢酬。",
      "九转成丹无火气，三缄在口是清修。",
      "朝从叶县飞双舄，睡倒华山合两眸。",
      "笑我未谙兜率例，绿章犹抱杞人忧。"
    ]
  },
  {
    "id": "adcfe4dba788f1139739614abc6ae890",
    "title": "杂感",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "作队长鲸集海东，怪云腥雾掩晴空。",
      "六韬金版都陈策，五楘梁辀备讨戎。",
      "但愿奇功归谢傅，自甘无识似桓冲。",
      "澶洲一掷诚孤注，莫怪南箕荧帝聪。"
    ]
  },
  {
    "id": "adcfe4dba788f113ed74c8430b83a2ab",
    "title": "无题",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "春尽寻芳自怨迟，故为骄蹇正情痴。",
      "瘦留丰态涡双颊，笑带啼容蹙两眉。",
      "琼拌脂缸珠拌粉，金镶兰药玉镶芝。",
      "昌阳香溢盆池外，过院东风未尽知。"
    ]
  },
  {
    "id": "adcfe4dba788f113ed74c84384b54f57",
    "title": "无题",
    "authorName": "曾纪泽",
    "authorId": "adcfe4dba788f113728f206c865dfbde",
    "dynasty": "清",
    "content": [
      "邂逅高唐日未曛，谁言暮雨又朝云。",
      "佩环留质亦何益，香火寻盟空复云。",
      "雁帛传书询隐语，鲛绡织句拟《回文》。",
      "蓬山有客闻长恨，不怨君王怨六军。"
    ]
  },
  {
    "id": "adcfe4dba79a721bb91df9f73e554ffc",
    "title": "中秋泛舟",
    "authorName": "张眉大",
    "authorId": "adcfe4dba79a721bd1457b72d1457b72",
    "dynasty": "清",
    "content": [
      "中庭不满弓，常苦得月少。",
      "出郭理轻舻，流云忽已扫。",
      "平生未到处，舴艋恣幽讨。",
      "缘延历曲圯，径转得层岛。",
      "老树凝夕霏，平沙横荇藻。",
      "推篷一展玩，笑比城中好。"
    ]
  },
  {
    "id": "adcfe4dba79a721bb91df9f7273ed33e",
    "title": "中秋泛舟",
    "authorName": "张眉大",
    "authorId": "adcfe4dba79a721bd1457b72d1457b72",
    "dynasty": "清",
    "content": [
      "待月宜在楼，玩月宜在舟。",
      "舟中一回望，有人楼上头。",
      "美人与客子，共此一轮秋。",
      "明蟾太皎洁，脉脉各含愁。",
      "笛声起水湄，凉飔动眠鸥。",
      "苍颜四五人，软语不能休。"
    ]
  },
  {
    "id": "adcfe4dba79a721bb91df9f7b778c871",
    "title": "中秋泛舟",
    "authorName": "张眉大",
    "authorId": "adcfe4dba79a721bd1457b72d1457b72",
    "dynasty": "清",
    "content": [
      "解缆尚徘徊，放溜舟自发。",
      "微嫌江水急，烟树失仓卒。",
      "周遭石矼旁，淫淫动浮沫。",
      "草根风露重，一路秋虫咽。",
      "遥望郭外树，顿觉山坡阔。",
      "波间星琐碎，树隙镫明灭。",
      "弭节风吹衣，归踏街心月。",
      "谯楼秋点长，清歌犹未歇。"
    ]
  },
  {
    "id": "adcfe4dba79de426023b2ff0dcfc5305",
    "title": "槎客先生招同人集湖舫即事",
    "authorName": "陈鳣",
    "authorId": "adcfe4dba79de426a63fc8c5f4a4da9a",
    "dynasty": "清",
    "content": [
      "间携尊酒上轻舟，幽意何堪共狎鸥。",
      "四海交情犹有客，重湖烟景正宜秋。",
      "山分黄叶归吟卷，水漾红霞入画楼。",
      "好与风光流赏遍，人间何必更丹丘。"
    ]
  },
  {
    "id": "adcfe4dba79de42647f1217b3d894b18",
    "title": "自题续唐书后",
    "authorName": "陈鳣",
    "authorId": "adcfe4dba79de426a63fc8c5f4a4da9a",
    "dynasty": "清",
    "content": [
      "唐祚延年六十余，旧名五代尽删除。",
      "河东自可共和比，江左还应季汉如。",
      "不羡子京添半臂，漫教无党注新书。",
      "快哉此日翻成案，多少清流怨气舒。"
    ]
  },
  {
    "id": "adcfe4dba7ae702cf0717e72b75f6ec8",
    "title": "游朱陵观",
    "authorName": "际?",
    "authorId": "adcfe4dba7ae702cd1457b72d1457b72",
    "dynasty": "清",
    "content": [
      "洞天三十六，于此最称奇。",
      "高阁飞云入，断桥流水澌。",
      "鸟鸣谈道处，花落炼丹池。",
      "仙去多遗迹，低徊动感思。"
    ]
  },
  {
    "id": "adcfe4dba7ae702cd0878134f859f623",
    "title": "咏新竹",
    "authorName": "际?",
    "authorId": "adcfe4dba7ae702cd1457b72d1457b72",
    "dynasty": "清",
    "content": [
      "此君志欲擎天碧，耸出云头高百尺。",
      "只恐年深化作龙，一朝飞去不留迹。"
    ]
  },
  {
    "id": "adcfe4dba7ae702c0dbb76968f1678f6",
    "title": "庭芳同学受法诗以寄之",
    "authorName": "际?",
    "authorId": "adcfe4dba7ae702cd1457b72d1457b72",
    "dynasty": "清",
    "content": [
      "自从合派泉边别，地北天南各一方。",
      "仍向龙须同法乳，新诗特寄两三行。"
    ]
  },
  {
    "id": "adcfe4dba7ae702c13e7f13192f9f8b0",
    "title": "重游回澜寺",
    "authorName": "际?",
    "authorId": "adcfe4dba7ae702cd1457b72d1457b72",
    "dynasty": "清",
    "content": [
      "百里支筇再到游，诗人元自爱探幽。",
      "不须买得村头酒，醉杀满庭黄叶秋。"
    ]
  },
  {
    "id": "adcfe4dba7ae702c13e7f1311a472fc0",
    "title": "重游回澜寺",
    "authorName": "际?",
    "authorId": "adcfe4dba7ae702cd1457b72d1457b72",
    "dynasty": "清",
    "content": [
      "名山自古号回澜，信是钤阳第一观。",
      "上下蒲帆轻若叶，游人好作画图看。"
    ]
  },
  {
    "id": "adcfe4dba7afe7673dc6e9eef14ea8c9",
    "title": "舟行太湖",
    "authorName": "钱芳标",
    "authorId": "adcfe4dba7afe767d1457b72d1457b72",
    "dynasty": "清",
    "content": [
      "载酒横塘路，晴和破客颜。",
      "忽惊天上坐，知出具区湾。",
      "洲渚春烟渺，凫鸥夕照闲。",
      "中流问渔者，何处是包山？"
    ]
  },
  {
    "id": "adcfe4dba7afe767113fd7ca0c971505",
    "title": "击鲜行",
    "authorName": "钱芳标",
    "authorId": "adcfe4dba7afe767d1457b72d1457b72",
    "dynasty": "清",
    "content": [
      "吾乡城郭沧溟畔，亲故朝朝击鲜宴。乐事濠梁未足夸，嘉名丙穴无劳羡。",
      "沪渎滩平斥卤多，主人结网胜熬波。苍茫直下冯夷窟，烟雨常闻《欸乃歌》。",
      "河豚贩后芦芽出，春潮蹴岸春云热。筐覆吴趋窖里冰，刀飞少妇厨中雪。",
      "已道鲥鱼色似银，况兼石首烂金鳞。曲米渍成鲟枕脆，豉羹调出箬腴新。",
      "此时鱼税充公府，津市鸣桡复挝鼓。浅符轻舠弄水儿，高樯巨舶开洋贾。",
      "别有泥沙困豫且，脂膏然炬骨专车。牵鬐力费千夫蹶，曝腊家分半载储。",
      "朅来岛屿孙卢扰，斥堠传烽接三泖。都护旌旗只戒严，渔郎罺罟空施巧。",
      "萧萧戍角满汀洲，丽罶寒星炯不收。无复钓鳌陈水犗，惟看驱马散沙鸥。",
      "海错经年不到眼，充牣临渊那供馔。一片才沾食指腥，百锾早破中人产。",
      "舍人顑颔滞燕台，比目王余赋强裁。张掾秋风频怅望，冯生弹铗未归来。",
      "挑镫与客论终夕，语罢沧桑感畴昔。下箸谁消易水樽，解钱且换滦河鲫。",
      "近喜波臣静不扬，东南早晚撤边防。盘餐饱饫故园味，醉卧溪梅野竹傍。"
    ]
  },
  {
    "id": "adcfe4dba7afe767fc57bed887236d9d",
    "title": "清明偕钟宛兄展墓有感",
    "authorName": "钱芳标",
    "authorId": "adcfe4dba7afe767d1457b72d1457b72",
    "dynasty": "清",
    "content": [
      "往事苍凉不可论，伤心絮酒拜松门。",
      "三千里外孤儿泪，二十年来国士恩。",
      "华表日斜巢鹤返，土花春绣石麟存。",
      "殷勤幸接连枝会，漂泊天涯有弟兄。"
    ]
  },
  {
    "id": "adcfe4dba7afe767a560522a34b67a40",
    "title": "饮恒素堂赠胡其章先生",
    "authorName": "钱芳标",
    "authorId": "adcfe4dba7afe767d1457b72d1457b72",
    "dynasty": "清",
    "content": [
      "娄东谏议绝代无，英姿落落虬龙须。大叫留宾劝宾饮，红梁美酒盈玉壶。",
      "此时正值三伏时，华堂豁达生凉飔。科头赤脚摇大扇，一饮一石安足辞。",
      "吾闻昔壶公，悬壶汝南肆。又闻韩伯休，妇女知姓字。",
      "君也高义真似之，不然何为思远志？采药已逐荆蛮人，停杯偶说前朝事。",
      "忆得前朝苦征战，烽火频年逼畿甸。同时通籍十六人，承恩入对文华殿。",
      "殿头痛哭议南迁，左右群惊至尊盼。绕朝之谋虽不成，仰视中天白虹变。",
      "须臾有诏擢黄门，意气云霄谁不羡。那知荆棘蔽铜驼，不惜余生隐薜萝。",
      "白发伤心成异代，青山回首一悲歌。陶潜栗里田园在，庾信《江南》感慨多。",
      "感慨欷歔复何益，种瓜且向长安陌。有时或与高阳侣，纵博当筵呼五白。",
      "剑气宵浮牛斗寒，钓竿日对沧江碧。愧我栖迟赋《子虚》，不逢狗监意何如。",
      "五月犹然被短褐，十年羞复曳长裾。相看不尽飞扬意，愿傍浮丘读异书。"
    ]
  },
  {
    "id": "adcfe4dba7c4571d93f6e8b63ea9140b",
    "title": "渡黄河宿小驿",
    "authorName": "周曾锦",
    "authorId": "adcfe4dba7c4571dd1457b72d1457b72",
    "dynasty": "清",
    "content": [
      "小驿三间屋，驱车薄暮过。",
      "低窗延落月，虚枕纳长河。",
      "轮铁消磨尽，囊金耗散多。",
      "西邻有豪客，轰饮杂酣歌。"
    ]
  },
  {
    "id": "adcfe4dba7c4571d172a889d43d81a62",
    "title": "金沧江嵩阳耆旧集题词",
    "authorName": "周曾锦",
    "authorId": "adcfe4dba7c4571dd1457b72d1457b72",
    "dynasty": "清",
    "content": [
      "麦秀哀歌唱未终，又看箕域坏狂童。",
      "书囊剩有删诗笔，一卷东音当国风。",
      "铙歌笳拍慨当慷，乐府新声亦擅场。",
      "亡国不关词赋事，莫随众口病齐梁。"
    ]
  },
  {
    "id": "adcfe4dba7c4571da7e76735de01c0f0",
    "title": "登军山用徐澹庐韵",
    "authorName": "周曾锦",
    "authorId": "adcfe4dba7c4571dd1457b72d1457b72",
    "dynasty": "清",
    "content": [
      "平生爱山游，腰脚不遑惜。",
      "朅来登车峰，一揽江天碧。",
      "山中猿与鹤，大半隶仙籍。",
      "老树拱揖人，飞花笑迎客。",
      "槛泉一何清，瀹茗吸云液。",
      "一坐憺忘归，千岩黯将夕。",
      "惊风振天末，落日逗云隙。",
      "回首望城闉，人间何役役。",
      "行当谢尘劳，归隐就泉石。",
      "君看冥冥鸿，没影寥天一。"
    ]
  },
  {
    "id": "adcfe4dba7c79300c571853c1b409cc2",
    "title": "二月二日龙阳道中作",
    "authorName": "吴大澄",
    "authorId": "adcfe4dba7c79300dfce0680fc4ddc15",
    "dynasty": "清",
    "content": [
      "山村如画里，小市两三家。",
      "几担白莲藕，一篱黄菜花。",
      "草沾旗角湿，柳拂帽檐斜。",
      "津吏逢迎熟，行人静不哗。"
    ]
  },
  {
    "id": "adcfe4dba7c79300ae10ddc48d8053ed",
    "title": "正月二十八日宁乡益阳道中作",
    "authorName": "吴大澄",
    "authorId": "adcfe4dba7c79300dfce0680fc4ddc15",
    "dynasty": "清",
    "content": [
      "和煦天光杂嫩寒，阴晴不定计程难。",
      "土膏滋润泉回抱，山脉纵横气郁蟠。",
      "万户烟稠村路滑，一犁雨足水田宽。",
      "老农不识绣衣使，笑指鸣驺是大官。"
    ]
  },
  {
    "id": "adcfe4dba7c793005f101bfbe83cfbaa",
    "title": "二月朔日益阳道中遇雨作",
    "authorName": "吴大澄",
    "authorId": "adcfe4dba7c79300dfce0680fc4ddc15",
    "dynasty": "清",
    "content": [
      "细雨蒙蒙泻绿渠，时逢野老担园蔬。",
      "万竿修竹萧疏影，半坞长松僻静居。",
      "茶市将忙初试剪，秧田未插尚悬锄。",
      "个中别有王维画，一树梅花一草芦。"
    ]
  },
  {
    "id": "adcfe4dba7d5ce604a5d7b6a3c20f056",
    "title": "山斋自警",
    "authorName": "刘汋",
    "authorId": "adcfe4dba7d5ce60d1457b72d1457b72",
    "dynasty": "清",
    "content": [
      "迷鸟不择林，渴马不择泉。",
      "恒情此汲汲，志士独未然。",
      "盗泉岂偏浊，恶木非不繁。",
      "君子恶其名，岂为乾糇愆。",
      "箕阴遁许由，夷叔卧西山。",
      "虽然迹艰苦，素志不可迁。",
      "人谁无此志，我独被牵缠。",
      "老大嗟何及，诫之贵当年。"
    ]
  },
  {
    "id": "adcfe4dba7db2f49d342b54ad240861b",
    "title": "桃叶渡歌",
    "authorName": "徐昭华",
    "authorId": "adcfe4dba7db2f49d1457b72d1457b72",
    "dynasty": "清",
    "content": [
      "可怜桃叶渡，落日行人暮。双桨打清波，春风缓送桃叶过。",
      "只今桃叶渡头稀，艇子江头归不归。"
    ]
  },
  {
    "id": "adcfe4dba7db2f4943061dfe7d924174",
    "title": "因探亲吴门同虞夫人游虎丘",
    "authorName": "徐昭华",
    "authorId": "adcfe4dba7db2f49d1457b72d1457b72",
    "dynasty": "清",
    "content": [
      "阊门日出晴鸦噪，两桨闲寻虎丘道。",
      "宿雾犹含堤上花，流云已渡波间藻。",
      "红栏上下傍水行，画船歌吹来倾城。",
      "回帆不尽掺挝意，转幔时闻过曲声。",
      "斜峙山桥甫能住，香车早趁山塘去。",
      "满街栀子未开花，几树垂杨自飞絮。",
      "到门知是梵王宫，台榭连云曲径通。",
      "棕棚覆叶沽茶碧，漆柱遮油卖杏红。",
      "我寻生公旧法席，蹇裳一上生公石。",
      "龙剸绝壁尚留池，虎去中林杳无迹。",
      "登山四望更无山，但见山藏古寺间。",
      "绕地松楸看去密，空庭塔影落来圆。",
      "修廊诘曲几回度，又听归鸦噪前路。",
      "夕阳一片寺门边，不识真娘在何处。"
    ]
  },
  {
    "id": "adcfe4dba7db2f49699b8731feef1c6a",
    "title": "塞上曲",
    "authorName": "徐昭华",
    "authorId": "adcfe4dba7db2f49d1457b72d1457b72",
    "dynasty": "清",
    "content": [
      "朔风吹雪满刀镮，万里从戎何日还。",
      "谁念沙场征战苦，将军今又度阴山。",
      "长云衰草雁行平，砂碛征人向月明。",
      "思妇不知秋夜冷，寒衣还未寄边城。"
    ]
  },
  {
    "id": "adcfe4dba7dcaafb2c0112a0ff723c2f",
    "title": "半山道中",
    "authorName": "杨韵",
    "authorId": "adcfe4dba7dcaafb5b6ba13fd1457b72",
    "dynasty": "清",
    "content": [
      "斜日满篷背，新凉何处招。",
      "山云间似鸟，闸水猛于潮。",
      "岸曲深藏屋，林疏忽见桥。",
      "停桡寻古寺，烦暑一时消。"
    ]
  },
  {
    "id": "adcfe4dba7dcaafb8f646122a0d5f827",
    "title": "登千佛阁",
    "authorName": "杨韵",
    "authorId": "adcfe4dba7dcaafb5b6ba13fd1457b72",
    "dynasty": "清",
    "content": [
      "独倚高楼望，天空过鸟稀。",
      "钟声云外阁，帆影树头飞。",
      "秋陇香吹稻，西风冷逼衣。",
      "间吟不觉晚，黄叶半斜晖。"
    ]
  },
  {
    "id": "adcfe4dba7e525dc99aaf7d393b9e737",
    "title": "题王孝廉后湖草堂集",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "不信千秋业，能谋一饭难。",
      "怒弦矜指爪，愤笛愬心肝。",
      "海碧珊瑚瘦，天红玳瑁乾。",
      "穷途珍古泪，莫为冶游酸。"
    ]
  },
  {
    "id": "adcfe4dba7e525dc8364e07d5697fb66",
    "title": "马季长石室",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "矻矻来卢郑，明明忤邓梁。",
      "罪疑时论在，师法自君亡。",
      "禄重难拘礼，才高本近狂。",
      "老韩同一传，不幸死中郎。"
    ]
  },
  {
    "id": "adcfe4dba7e525dca361a8626302c5fd",
    "title": "书曾大诗册",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "百鍊才锵掷地金，休将才命判升沉。",
      "旗亭酒暖黄河曲，桂树蟾孤碧海心。",
      "果是曹刘堪索暗，傥逢牙旷定知音。",
      "文章花样关时代，爱古还宜不薄今。"
    ]
  },
  {
    "id": "adcfe4dba7e525dc6c819bc3ddc093c8",
    "title": "醉来",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "广厦长裘意已疏，文章报国更谈虚。",
      "深源讵系苍生望，韩愈犹怀宰相书。",
      "西极屯田烦将帅，南中民力尽河渠。",
      "醉来谰语关经济，腐气豪情两不除。"
    ]
  },
  {
    "id": "adcfe4dba7e525dc3d9d8407d5dfe51a",
    "title": "崆峒山",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "矗地弥天道气屯，脉先太华近昆仑。",
      "虎娴人性疑仙佛，鹤诩皇初训子孙。",
      "呼吸九重摇北斗，盘回一线碎西门。",
      "广成石室如堪借，莫笑劳形尽钝根。"
    ]
  },
  {
    "id": "adcfe4dba7e525dc3d9d8407254dc8d5",
    "title": "崆峒山",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "轩辕胜迹入苍凉，问道宫中日月长。",
      "治术究应通柱史，寓言或恐误蒙庄。",
      "潺泉鸟饮成金色，古洞龙归带药香。",
      "开出英雄天子派，秦皇汉武受奔忙。"
    ]
  },
  {
    "id": "adcfe4dba7e525dccd17943dc957f511",
    "title": "长毋相忘汉瓦歌",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "沈初明死天已老，零落通天台下表。",
      "汉宫片瓦留人间，犹带铜人泪痕小。",
      "泪痕绿涴苔钱细，回文如唤奈何帝。",
      "帝恩如海无时休，廷尉先传下酂侯。",
      "未央酒热枭后怒，又看烹狗如烹兔。",
      "君臣富贵已相忘，夫妇恩爱何能长。",
      "尽羡瑶官栖翡翠，谁怜梦雨飘鸳鸯。",
      "鸳鸯密密银云敛，相思魂绕麒麟殿。",
      "金镮有诏索前鱼，凤辇无声求故剑。",
      "别有柔情袅碧丝，笙歌隔院梦醒时。",
      "春雨黄金私买赋，秋风白扇自吟诗。",
      "此际轻抛如瓦砾，此时清泪如珠滴。",
      "董侯玉印邓家铜，反盟鼎券同休戚。",
      "岁星笑杀博士愁，兰茳密织鱼鳞稠。",
      "功臣美人俱已矣，凉风只住殿西头。"
    ]
  },
  {
    "id": "adcfe4dba7e525dcc94f3b40bcb2f973",
    "title": "龙洞",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "金简摄苍水，乖龙甘不逃。凭依太古智，天半蟠其巢。",
      "高捧巨灵掌，残擘周处刀。诸佛谁咒毒，坏壁镌周遭。",
      "谷神媾婴姹，老儋同一胞。子孙蠕岩脏，万古屯腥臊。",
      "我闻天之用，尔功尤冠曹。受爵镇齐鲁，万命枢丰焦。",
      "胡为怯旱魃，蚕缩气不骄。腐儒昨被放，悲悯怀尚操。",
      "哀鸿{火刍}肠胃，秋禾乾不浇。思借卫公马，一流郇伯膏。",
      "痛哭虽越位，彼乐宜适郊。怀哉文命圣，鞭驱奋忧劳。",
      "放菹取桑土，洪澜静不泡。方今掷河费，淮黄天正滔。",
      "玄圭不再锡，心血枯煎熬。兹山蓄神异，樏橇旧迹抛。",
      "或疑庚辰剑，堕化灵昭昭。人鬼恣出入，虾蛭争呼号。",
      "秉烛辞黑兽，愧尔雷火烧。"
    ]
  },
  {
    "id": "adcfe4dba7e525dca25661f0a8d35a4c",
    "title": "读书",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "浮志维利名，灵源浚经策。",
      "转此径寸珠，照活千秋魄。",
      "生龙怒天风，咽凤翔地脉。",
      "掩卷聆古音，都如远行客。",
      "客去精光蟠，渴虹烛霄白。",
      "蠹鱼夜窥人，一笑敛仙格。"
    ]
  },
  {
    "id": "adcfe4dba7e525dca25661f0f9cc9add",
    "title": "读书",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "羲轮摄华年，蚁牵一何迅。",
      "儿时嬉笑情，上与三皇近。",
      "束发薰诗书，智慧厉扬刃。",
      "嗜欲如娲炭，炽此天一寸。",
      "鲁叟锵金石，一击情芽忿。",
      "至人蔼孩提，太始哑哑震。",
      "缅惟嵚崎怀，圪扬激雅韵。"
    ]
  },
  {
    "id": "adcfe4dba7e525dcd13d5967671396e7",
    "title": "佛峪",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "一峰侧皈佛，万岩恐遭摈。",
      "破釜偏亦承，旋螺折而进。",
      "琳宇涌弹指，华严缩盈寸。",
      "花开斋鸽游，经歇古龙恨。",
      "贪狼蓄人性，听偈晨不遁。",
      "石蒸泉乳香，雨酿洞云润。",
      "树根野人卧，往往疑古舜。",
      "我生激血性，不知本根钝。",
      "自惜乾匠心，不为象教运。",
      "迩来倦炽尘，天花剖空阵。",
      "孝忠谁助谈，贤圣无近信。",
      "安得半蒲团，老此双蓬鬓。",
      "意外得初地，合十打欢讯。",
      "辞家虽未能，成佛讵无分。",
      "定僧凝死猿，危楼耸妖蜃。",
      "可怜瀑雷訇，力图出山奋。"
    ]
  },
  {
    "id": "adcfe4dba7e525dce3927b004e16521a",
    "title": "望河有作",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "半月登山日西向，仰看黄河在天上。立马函关阵云起，俯看黄河落地底。",
      "火敦脑儿蟠一龙，万里来壮秦关雄。直下龙门勃然怒，中州土性失坚固。",
      "下流更被淮河攻，复生神禹难为功。书生慷慨思复古，河北当冲弃数府。",
      "载之高地何用堤，顺轨应同关以西。君不见转般仓置漕亦办，治河治淮两无患。"
    ]
  },
  {
    "id": "adcfe4dba7e525dc3e989faaffe61843",
    "title": "明太祖亲封铁冠道人所授图",
    "authorName": "蒋湘南",
    "authorId": "adcfe4dba7e525dcd1457b72d1457b72",
    "dynasty": "清",
    "content": [
      "九宫变而河洛出，世轨千载无真传。",
      "尼山那有闭房记，桓法融乃玄之玄。",
      "谶始哀平未深考，亡秦者胡在其前。",
      "真人崛起有符命，唐宋国祚皆绵延。",
      "有明太祖奋徒步，太平一桶逢周颠。",
      "得之者顺失亦顺，学穷造化闻青田。",
      "铁冠道人更狡狯，此图画出葫芦禅。",
      "上书一榜擘窠势，垂裳而治庭之边。",
      "下环盗贼以千数，绕墙刀槊兼戈鋋。",
      "其中有树倚山侧，一人披发枝上悬。",
      "旁跪一人亦自绞，阴风惨日吹寒烟。",
      "事过观之易得解，当时得勿心茫然。",
      "人言明祖如汉祖，功臣屠戮多牵连。",
      "道人惜此当讽谏，杀机或者生悲怜。",
      "我谓阴阳乃小数，杂家曾志班孟坚。",
      "羲经十言教消息，盛衰岂有人操权。",
      "运会下趋巧机泄，始矜私智窥先天。",
      "唐虞不为子孙计，夏商末世终歼旃。",
      "周家历数过其卜，宝龟无凭宜弃捐。",
      "孔子修经亦修纬，坤凿度亡存者乾。",
      "金鸡玉羊本爻象，是纬非谶须讨研。",
      "捐益三代知百世，王者必有五百年。",
      "我持此语告天下，不读孔孟非神仙。"
    ]
  },
  {
    "id": "adcfe4dba7e60d83b60f0de216ca81de",
    "title": "出古北口至狼窝泛却回射堂漫赋",
    "authorName": "文干",
    "authorId": "adcfe4dba7e60d83d1457b72d1457b72",
    "dynasty": "清",
    "content": [
      "山馆无人慰寂寥，寻春不见思迢迢。",
      "花如隔雾开林囿，柳巳含烟映野桥。",
      "辇路沙平初过雨，塞河水浅亦生潮。",
      "流连光景酬霜鬓，款段经行廿里遥。"
    ]
  },
  {
    "id": "adcfe4dba7e60d835fa89bc865a8962a",
    "title": "塞马",
    "authorName": "文干",
    "authorId": "adcfe4dba7e60d83d1457b72d1457b72",
    "dynasty": "清",
    "content": [
      "塞马无声啮草根，春寒野旷步黄昏。",
      "谁家豆栈难忘却，又逐牛羊入远村。"
    ]
  },
  {
    "id": "adcfe4dba7fb42a3503c6f89ace0bf9f",
    "title": "题画",
    "authorName": "文鼎",
    "authorId": "adcfe4dba7fb42a3d1457b72d1457b72",
    "dynasty": "清",
    "content": [
      "杏林低护水之涯，独自扶筇问酒家。",
      "一角青山遮不住，几椽茅屋夕阳斜。"
    ]
  },
  {
    "id": "adcfe4dba8175d4e7575d4f6cd9e5b9f",
    "title": "种菜",
    "authorName": "黄定齐",
    "authorId": "adcfe4dba8175d4ed1457b72d1457b72",
    "dynasty": "清",
    "content": [
      "闭门人敢说英雄，辟得新畦足数弓。",
      "抱瓮生涯忘鬓白，御冬心事祝年丰。",
      "故侯瓜自夸奇种，寒士家惟守素风。",
      "能事到头输老圃，春深犹未供盘菘。"
    ]
  },
  {
    "id": "adcfe4dba8175d4eea049a70b7d99938",
    "title": "寇退和友人作",
    "authorName": "黄定齐",
    "authorId": "adcfe4dba8175d4ed1457b72d1457b72",
    "dynasty": "清",
    "content": [
      "便荷天驱异域魔，风光几似旧山河。",
      "回春枯草生机浅，堕地金瓯缺口多。",
      "覆辙追思长扼腕，狂涛他指又传讹。",
      "鲸移未必来无日，岂不怀归且放歌。"
    ]
  },
  {
    "id": "adcfe4dba8175d4efc31d3fecb8e05b5",
    "title": "读律",
    "authorName": "黄定齐",
    "authorId": "adcfe4dba8175d4ed1457b72d1457b72",
    "dynasty": "清",
    "content": [
      "刑惟无刑期，名实法先务。",
      "为幻格诪张，作伪惩奸蠹。",
      "出入生死悬，辨尤严故误。",
      "见律未见囚，律见囚已付。",
      "不先律此心，何以论法度。",
      "律不外持平，凛凛求其故。"
    ]
  },
  {
    "id": "adcfe4dba8175d4efc31d3fec26c8e07",
    "title": "读律",
    "authorName": "黄定齐",
    "authorId": "adcfe4dba8175d4ed1457b72d1457b72",
    "dynasty": "清",
    "content": [
      "律载偶未该，上下穷附比。",
      "不于律中求，终难协成轨。",
      "律在通其变，疑先析其似。",
      "律意全在胸，律文皆渣滓。",
      "纲举目自张，体失用何恃。",
      "泛言疑从轻，畸轻岂云是。"
    ]
  },
  {
    "id": "adcfe4dba8175d4efc31d3fea64a30e2",
    "title": "读律",
    "authorName": "黄定齐",
    "authorId": "adcfe4dba8175d4ed1457b72d1457b72",
    "dynasty": "清",
    "content": [
      "义正本仁育，信立智不违。上下亲疏间，尤指礼为归。",
      "咄哉申不害，但矜恣睢威。何者为《孤愤》，说更陋韩非。",
      "律学包五德，出彼乃入兹。堂堂复正正，谁似当代规。",
      "第云民可由，安得民共知。"
    ]
  },
  {
    "id": "adcfe4dba81f281a8bcf6e5f6c3b3be6",
    "title": "探梅",
    "authorName": "王步青",
    "authorId": "adcfe4dba81f281a24510415b3bbccd6",
    "dynasty": "清",
    "content": [
      "残雪前村路，开时杖屟忙。",
      "一枝横竹外，几树带斜阳。",
      "风定余香在，云深别坞长。",
      "欲归还小立，新月满衣裳。"
    ]
  },
  {
    "id": "adcfe4dba81f281a7649372fb547110f",
    "title": "竹里晚眺",
    "authorName": "王步青",
    "authorId": "adcfe4dba81f281a24510415b3bbccd6",
    "dynasty": "清",
    "content": [
      "疏篁雨过夕阳明，半亩荷塘秋气清。",
      "正欲隔篱呼酒伴，刚逢别浦送蝉声。",
      "地偏长结枌榆友，性远还寻鸥鹭盟。",
      "一榻草堂高卧稳，东山千古有余情。"
    ]
  },
  {
    "id": "adcfe4dba82293eba0b3566a28ad9031",
    "title": "常熟游兴福寺",
    "authorName": "陈夔龙",
    "authorId": "adcfe4dba82293ebd1457b72d1457b72",
    "dynasty": "清",
    "content": [
      "幼读常建诗，神往破山寺。",
      "此来日过午，挈伴寻初地。",
      "寺僧笑相迎，琐琐询姓字。",
      "我已如韩康，埋名厌居肆。",
      "镇日爱看山，愿续霞客记。",
      "百年只须臾，浮生本如寄。",
      "万方正多难，一老已忘世。",
      "酒家何处有，山景谋一醉。"
    ]
  },
  {
    "id": "adcfe4dba83010f5587d0d82dc33f9c4",
    "title": "春日寄家兄怀鸣",
    "authorName": "周长发",
    "authorId": "adcfe4dba83010f55cf21ce3d1457b72",
    "dynasty": "清",
    "content": [
      "自惜春如水，无人慰索居。",
      "莺花将尽日，兄弟几行书。",
      "方朔饥犹耐，维摩病未除。",
      "钟声长乐起，乡梦尚蘧蘧。"
    ]
  },
  {
    "id": "adcfe4dba83010f5d38de75bc784183b",
    "title": "女郎庙",
    "authorName": "周长发",
    "authorId": "adcfe4dba83010f55cf21ce3d1457b72",
    "dynasty": "清",
    "content": [
      "才逾子午谷，又过女郎祠。",
      "水折萦蚕尾，山深叫画眉。",
      "无情云去远，有恨月来迟。",
      "谁奏迎神曲，灵风满桂旗。"
    ]
  },
  {
    "id": "adcfe4dba83010f5b6bf00d89f3a2abc",
    "title": "故城",
    "authorName": "周长发",
    "authorId": "adcfe4dba83010f55cf21ce3d1457b72",
    "dynasty": "清",
    "content": [
      "暮鸦接翅月黄昏，雉堞荒凉叶打门。",
      "无复雄关屯虎旅，却从秋草送乌孙。",
      "戍楼基在空旗影，画角声沈断客魂。",
      "醉尉不须严夜禁，故将军有几人存。"
    ]
  },
  {
    "id": "adcfe4dba83010f5137afa8df24ffff2",
    "title": "蒲州晤项芝亭司马",
    "authorName": "周长发",
    "authorId": "adcfe4dba83010f55cf21ce3d1457b72",
    "dynasty": "清",
    "content": [
      "判袂东华一赋诗，微云如黛影离离。",
      "河声蒲坂迎珂马，山色中条对画旗。",
      "秋馆梦寻欹帻地，春风车过卸镫时。",
      "棠阴到处闻舆诵，不待逢人说项斯。"
    ]
  },
  {
    "id": "adcfe4dba83010f5c114f6156f7b847e",
    "title": "玉女峰",
    "authorName": "周长发",
    "authorId": "adcfe4dba83010f55cf21ce3d1457b72",
    "dynasty": "清",
    "content": [
      "甫越明星峰，探奇尚有意。",
      "玉女启琼窗，亭亭在天际。",
      "桃花驻丹颜，到老未憔悴。",
      "何以葆厥真，众妙通玄秘。",
      "我生入尘网，应为群仙弃。",
      "偶尔云中游，超然霞外寄。",
      "松竹作笙簧，恍如天乐沸。",
      "携手五龙君，且学希夷睡。"
    ]
  },
  {
    "id": "adcfe4dba83010f5790871ad980e9960",
    "title": "过缙云县",
    "authorName": "周长发",
    "authorId": "adcfe4dba83010f55cf21ce3d1457b72",
    "dynasty": "清",
    "content": [
      "瀑布洒面吹凉风，乱山一线通人踪。低头偏仄入崖谷，惟见峡猿石鼠叫号腾掷攀虬松。",
      "嶂回涧绝十步九顾疑无路，浮岚杳霭春蒙蒙。劈开县门两扇窄，疑是鬼𨖐非人工。",
      "更见残碑断碣埋没荒榛下，漫漶字画难锼穷。自笑一官类幺麽，天遣堕落层岩中。",
      "身邻虎豹踏蛇蟒，青磷黑箐蜀道之难将毋同。饥驱真觉性命贱，又东五百里入冯夷宫。"
    ]
  },
  {
    "id": "adcfe4dba83a718fbf792bc7f73daf5a",
    "title": "答崔时林孝廉见寄",
    "authorName": "梅成栋",
    "authorId": "adcfe4dba83a718fd1457b72d1457b72",
    "dynasty": "清",
    "content": [
      "天末飞来一卷诗，开缄正值菊香时。",
      "名心未冷情何远，苦语能工境可知。",
      "沽上烟花三月别，棣城风雨十年思。",
      "崔群兄弟今坡颍，好待同来话玉卮。"
    ]
  },
  {
    "id": "adcfe4dba83a718f0a7d38d36afecf84",
    "title": "入秋以来先后得崔念堂汤菊人来书赋诗答之",
    "authorName": "梅成栋",
    "authorId": "adcfe4dba83a718fd1457b72d1457b72",
    "dynasty": "清",
    "content": [
      "黄叶敲门霜绕庐，西风吹到故人书。",
      "一年离绪秋尤苦，四海知交老渐疏。",
      "贫对青山空入画，别添华发又盈梳。",
      "不缘良友相垂念，谁向榆关问索居。"
    ]
  },
  {
    "id": "adcfe4dba83a718f0fbd250b67f0666d",
    "title": "津门诗钞辑成题以长句",
    "authorName": "梅成栋",
    "authorId": "adcfe4dba83a718fd1457b72d1457b72",
    "dynasty": "清",
    "content": [
      "鼠啮蟫穿二百年，搜求遗草出尘烟。",
      "题名不必登科录，小传如标独行篇。",
      "前辈有灵来纸上，旧交无数晤镫前。",
      "寒窗料理间中业，聊结枌榆翰墨缘。"
    ]
  },
  {
    "id": "adcfe4dba83a718f0fbd250ba146f7e2",
    "title": "津门诗钞辑成题以长句",
    "authorName": "梅成栋",
    "authorId": "adcfe4dba83a718fd1457b72d1457b72",
    "dynasty": "清",
    "content": [
      "敢云此卷少遗珠，闻见非多愧小儒。",
      "略为诗人传梗概，忍令古本尽荒芜。",
      "海滨耆宿伤存殁，沽上风流半有无。",
      "漫道渔洋常感旧，词坛振臂望同扶。"
    ]
  },
  {
    "id": "adcfe4dba843707c289dd25f3a55087e",
    "title": "舟泛彭蠡",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "叠浪浮终古，中流混太清。",
      "地吞章贡阔，天入楚吴平。",
      "薄宦常为客，孤槎又远征。",
      "匡君招手语，去住总关情。"
    ]
  },
  {
    "id": "adcfe4dba843707cc822ff5309bc6fa4",
    "title": "题杨雪沧观察浚燕台看月图",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "骚人揽明月，独上黄金台。",
      "千里一凭眺，幽燕气壮哉。",
      "高寒俯城阙，清啸出蓬莱。",
      "知有匡时略，长天首重回。"
    ]
  },
  {
    "id": "adcfe4dba843707c34227e0866decf29",
    "title": "登楼赠畿臣",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "山城木落乱蝉秋，剑水嵯峨拥石流。",
      "远道凉风催塞雁，极天诗兴落沙鸥。",
      "一官浮世笑五斗，与子提壶销百忧。",
      "聊话廿年刀剑事，暮云吹角向夔州。"
    ]
  },
  {
    "id": "adcfe4dba843707c7e314187cd314960",
    "title": "寄怀吕幼连参军兆璜",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "二月桃花取醉宵，锦筵笙管促征桡。",
      "事如晓梦无留影，情似春波有暗潮。",
      "沧海屯田佐充国，山城禅悦泠参寥。",
      "鸳雏飞散黄鹂晚，万里寒天急暮雕。"
    ]
  },
  {
    "id": "adcfe4dba843707c1f8e3680b680337a",
    "title": "和张芗田大令鸿书追忆词用渔洋山人秋柳韵",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "飘泊东风黯醉魂，才人新怨赋长门。",
      "花移别馆莺无力，泥落空梁燕有痕。",
      "芳草已迷柳杨渡，扁舟何处苎萝村。",
      "梨云庭院深如海，悽绝萧郎莫更论。"
    ]
  },
  {
    "id": "adcfe4dba843707c1f8e36802a90f1f1",
    "title": "和张芗田大令鸿书追忆词用渔洋山人秋柳韵",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "芙蕖散乱不禁霜，菱叶荷花空满塘。",
      "旧谱怕翻金缕曲，赠衣犹压彩罗箱。",
      "痴心私誓酬妃子，称意行云负楚王。",
      "重过海棠花下路，深情还问碧鸡坊。"
    ]
  },
  {
    "id": "adcfe4dba843707c1f8e3680c60ff4e4",
    "title": "和张芗田大令鸿书追忆词用渔洋山人秋柳韵",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "落絮游丝惹舞衣，回头万恨事全非。",
      "琴弹怨调弦声涩，莺唤残春花影稀。",
      "千点黄金和泪铸，几年碧海变尘飞。",
      "人间多少闲牛女，银汉迢遥一例违。"
    ]
  },
  {
    "id": "adcfe4dba843707c1f8e3680a3b1c7c0",
    "title": "和张芗田大令鸿书追忆词用渔洋山人秋柳韵",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "铜驼清泪共君怜，绮岁风怀渐化烟。",
      "犀角有灵心的的，茧丝无绪意绵绵。",
      "口脂香恋如花梦，髀肉心伤似水年。",
      "哀乐纷纭须忏悔，闲愁抛付白鸥边。"
    ]
  },
  {
    "id": "adcfe4dba843707c9594f61d173bd702",
    "title": "送史香九之台阳",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "短布单衣一剑雄，片帆春渡鹿门东。",
      "穹庐毡怅腥云黑，晓日蛮花驿路红。",
      "世态雨云成底事，壮怀鞭镫欲论功。",
      "才人新草筹边檄，定有元戎拜下风。"
    ]
  },
  {
    "id": "adcfe4dba843707c1871f59b2280d88f",
    "title": "春情",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "柳条漾碧草毵毵，蝶妥莺捎花气酣。",
      "斜立熏笼温睡鸭，绮窗无语梦江南。"
    ]
  },
  {
    "id": "adcfe4dba843707c1871f59bc2b43d4f",
    "title": "春情",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "晓风紫陌嫩晴天，杏子衫轻乍换绵。",
      "似向石家楼畔醉，绿珠花底试秋千。"
    ]
  },
  {
    "id": "adcfe4dba843707cae475c0ed95b06b8",
    "title": "月夜溪桥散步",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "皎月自东升，光照千山昼。",
      "长桥蹑飞空，倒影泻奔溜。",
      "寒潭净泥沙，岩崩石骨瘦。",
      "波痕浸虚白，表里尽通透。",
      "幽人一散步，惜此光明候。",
      "万籁浩无声，木末严风逗。",
      "数舟依浅濑，明灭镫如豆。",
      "欲去闻清讴，余响入遥岫。"
    ]
  },
  {
    "id": "adcfe4dba843707cae475c0e63160a5a",
    "title": "月夜溪桥散步",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "夜静群动收，百物同一息。",
      "逝者如斯夫，奔流无停刻。",
      "如彼明月光，西没复东出。",
      "昭昭河汉间，不碍蟾蜍蚀。",
      "一元运终始，伟哉造物力。",
      "水亦长无尽，月亦永无极。",
      "流观宇宙内，妙理寻可得。",
      "仰首视高天，万古青苍色。"
    ]
  },
  {
    "id": "adcfe4dba843707c2829fe88800c1c67",
    "title": "读山谷集",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "高岩插天石笼篵，飞瀑薄石孤根动。",
      "金眸苍鹰立突兀，摩空瞥击毛禽恐。",
      "双井水煮云腴茶，肝肺竹木森丫杈。",
      "取琴再弹亢以节，顿洗人世千筝琶。"
    ]
  },
  {
    "id": "adcfe4dba84da543060cf8f9d0662b5d",
    "title": "赠宋荔裳",
    "authorName": "吴百朋",
    "authorId": "adcfe4dba84da543d1457b72d1457b72",
    "dynasty": "清",
    "content": [
      "想思五载何由见，屋梁落月疑君面。",
      "漫伤玄发忽成丝，无那华年去如箭。",
      "忆昔扁舟吴地游，登高作赋卑曹刘。",
      "联镳共入三天竺，把酒还登万岁楼。",
      "此时君才殊倜傥，中原屈指雄心壮。",
      "下走萧萧一蒯缑，依刘王粲腾高唱。",
      "桃叶渡头乌夜啼，飘零尽室在西溪。",
      "弹棋击筑座上满，玉台春酒山中携。",
      "江南江北各奔窜，别后书来长尺半。",
      "赠袍每念范睢贫，解骖思济越石难。",
      "世人白眼欺豪贤，黄金不多人不怜。",
      "君独慷慨命游侠，丹阳时觅孝廉船。",
      "梦日亭边花似霰，牛渚蟂矶澄匹练。",
      "元晖筑室爱青山，太白扬帆恣欢宴。",
      "春风杨柳已垂丝，青鞋布袜到鸠兹。",
      "还寻北海孙宾石，应为穷途识赵岐。"
    ]
  },
  {
    "id": "adcfe4dba854e7a8a13ded6d7607cca6",
    "title": "夜宿祐国禅院",
    "authorName": "顾敏恒",
    "authorId": "adcfe4dba854e7a8196ff9f40307338e",
    "dynasty": "清",
    "content": [
      "夕磬警虚堂，秋衾宿上方。",
      "一声闻白雁，昨夜落青霜。",
      "古柏深深影，旃檀细细香。",
      "孤吟同半偈，题向赞公房。"
    ]
  },
  {
    "id": "adcfe4dba854e7a84f6b2e97ad8c07dc",
    "title": "澄江寓舍夜雨偶成",
    "authorName": "顾敏恒",
    "authorId": "adcfe4dba854e7a8196ff9f40307338e",
    "dynasty": "清",
    "content": [
      "萧萧凉雨满江城，水国秋风感慨生。",
      "凫鹤短长宁有定，鸡虫得失未须争。",
      "寒云远树归鸿影，细雨疏镫落叶声。",
      "不识浅斟低唱好，等闲抛却换浮名。"
    ]
  },
  {
    "id": "adcfe4dba85ef053a803ab1bffc63fe3",
    "title": "泊宝应",
    "authorName": "姜安节",
    "authorId": "adcfe4dba85ef053d1457b72d1457b72",
    "dynasty": "清",
    "content": [
      "河伯由来悍，秋霖势更张。",
      "屋沈余井灶，树灭辨微茫。",
      "万里湖天阔，千村稼穑荒。",
      "农家无住处，草舍架官塘。"
    ]
  },
  {
    "id": "adcfe4dba8612dc0687c41f07d3c6b6d",
    "title": "次清爽斋韵",
    "authorName": "福静",
    "authorId": "adcfe4dba8612dc0d1457b72d1457b72",
    "dynasty": "清",
    "content": [
      "玉律调朱火，芳园结翠阴。",
      "径幽无暑到，竹静有风吟。",
      "清朗数间屋，虚明一片心。",
      "高情与地称，琴鹤作知音。"
    ]
  },
  {
    "id": "adcfe4dba863217a8ff7fd3f198e3e65",
    "title": "丽江视事见年岁丰稔汉夷安恬喜赋见志",
    "authorName": "马毓林",
    "authorId": "adcfe4dba863217ad1457b72d1457b72",
    "dynasty": "清",
    "content": [
      "鼓角声随弦诵音，西陲武备气严森。",
      "经生岂识筹边策，壮士频怀报国心。",
      "慷慨有情思倚剑，升平无事欲弹琴。",
      "须知镇静方为福，忠信常书座右箴。"
    ]
  },
  {
    "id": "adcfe4dba863217a8ff7fd3fb2be7195",
    "title": "丽江视事见年岁丰稔汉夷安恬喜赋见志",
    "authorName": "马毓林",
    "authorId": "adcfe4dba863217ad1457b72d1457b72",
    "dynasty": "清",
    "content": [
      "土诏侏{牜世}未易知，欣看苍赤气恬熙。",
      "年丰比户皆篘酒，俗朴沿街尽贸丝。",
      "麦饼乳茶留客坐，芦笙铜鼓赛神祠。",
      "笑余忝作蛮夷长，无诈无虞两不疑。"
    ]
  },
  {
    "id": "adcfe4dba86b8bc4ee5cfbeba14549e2",
    "title": "苇帘",
    "authorName": "汪元方",
    "authorId": "adcfe4dba86b8bc4d1457b72d1457b72",
    "dynasty": "清",
    "content": [
      "蒙茸织出纬萧工，不羡芦花扬碧空。",
      "秋水双扉寒浸月，白云一桁细筛风。",
      "携来雪影光明界，照见霜花冷淡中。",
      "自是诗人潇洒处，白鸥乡作主人翁。"
    ]
  },
  {
    "id": "adcfe4dba87110fbc820a6c80690a161",
    "title": "望亭道中",
    "authorName": "曹堉",
    "authorId": "adcfe4dba87110fbd1457b72d1457b72",
    "dynasty": "清",
    "content": [
      "真州帆集水差差，愁绝艑郎唱橹迟。",
      "日脚渐收云黯处，芦梢作响雨来时。",
      "长牌短堠程初起，听水披风酒不辞。",
      "失笑别家才一夜，独眠单枕有离思。"
    ]
  },
  {
    "id": "adcfe4dba8756cbec3f02a738d6584da",
    "title": "怀人·刘文木",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "吾道久榛荆，期人迥自鸣。",
      "百川悲既倒，一木赖孤撑。",
      "潞水从为别，燕云空复情。",
      "著书原济世，未可避浮名。"
    ]
  },
  {
    "id": "adcfe4dba8756cbe41218f88e6f36cce",
    "title": "怀人·周一峰",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "磨盾文翻水，横腰剑吐云。",
      "即今论万里，青眼独为君。",
      "世事滋尘垢，天涯自醉醺。",
      "何时同握手，愁思正纷纷。"
    ]
  },
  {
    "id": "adcfe4dba8756cbee508b8a251d4772f",
    "title": "奉赠汤益阳师",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "正声久不作，怀古竟何人。",
      "鸾凤翱翔下，荃兰咳唾新。",
      "百年开壁叠，万象入陶钧。",
      "突兀浮丘阁，长留太古春。"
    ]
  },
  {
    "id": "adcfe4dba8756cbee508b8a286605732",
    "title": "奉赠汤益阳师",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "赤手拟为霖，伤时一哭深。",
      "峥嵘留劲骨，蹭蹬损雄心。",
      "不尽长沙泪，难回泽畔吟。",
      "沅湘香草在，遮莫恋抽簪。"
    ]
  },
  {
    "id": "adcfe4dba8756cbee508b8a25666be52",
    "title": "奉赠汤益阳师",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "一卷灵均赋，轮囷郁古香。",
      "雅音关坠续，余事托微茫。",
      "坛坫千秋在，光芒万丈强。",
      "蚍蜉竟何益，大树总苍苍。"
    ]
  },
  {
    "id": "adcfe4dba8756cbee508b8a21aaf5a72",
    "title": "奉赠汤益阳师",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "夫子爱狂简，春风及草莱。",
      "自惭樗栎质，亦属药笼材。",
      "郊岛称何敢，班倕幸见裁。",
      "行当驰九辨，一继楚骚哀。"
    ]
  },
  {
    "id": "adcfe4dba8756cbee508b8a261ad56a2",
    "title": "奉赠汤益阳师",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "嗜古从吾好，违时哂亦休。",
      "世情混兰艾，天意杂薰莸。",
      "骐骥空皮相，珊瑚此网收。",
      "登龙斯已足，何必更千秋。"
    ]
  },
  {
    "id": "adcfe4dba8756cbee508b8a29a1c1e64",
    "title": "奉赠汤益阳师",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "花暖雨冥冥，山亭更水亭。",
      "追随从悟道，洒落到忘形。",
      "天远愁难问，时危赖独醒。",
      "驻颜有燕酒，珍重鬓星星。"
    ]
  },
  {
    "id": "adcfe4dba8756cbe52a7a8739935dcde",
    "title": "怀人·龚定庵",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "海内文章伯，周南太史公。",
      "百年真健笔，垂老惜飘蓬。",
      "兀傲原宜隐，苍凉只送穷。",
      "太玄有知己，端可慰扬雄。"
    ]
  },
  {
    "id": "adcfe4dba8756cbe08035d1d12760077",
    "title": "夜宿山村",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "暝色连山生野烟，篮舆晚度万峰巅。",
      "崖边石磴盘云转，树杪人家隔岭悬。",
      "夜雨泼寒秋似水，短镫摇影屋如船。",
      "乱流落叶无情极，故送西风到枕边。"
    ]
  },
  {
    "id": "adcfe4dba8756cbe2d256a98ecd02048",
    "title": "雨霁登郡东城楼",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "莽莽乌云沈大壑，森森碧玉插高烟。",
      "只疑绝徼连天尽，不信长安近日边。",
      "落叶白波空自响，断霞红树为谁妍。",
      "年来才思消磨尽，漫赋《登楼》拟仲宣。"
    ]
  },
  {
    "id": "adcfe4dba8756cbeccc8bc0047b038f2",
    "title": "怀人·张荐山",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "美人在何许，地僻衣裳静，天低笑语寒。穷愁仍破砚，辛苦为烧丹。",
      "久客兼多病，相思一倚栏。"
    ]
  },
  {
    "id": "adcfe4dba8756cbec00dddf6f946a01d",
    "title": "万福寺",
    "authorName": "刘伯埙",
    "authorId": "adcfe4dba8756cbed1457b72d1457b72",
    "dynasty": "清",
    "content": [
      "古寺辟云根，阴洞琳宫嵌。",
      "石窦俨蚁穿，苔磴旋螺转。",
      "神工巧结构，飞梯护朱槛。",
      "兴来偶游憩，上下恣流览。",
      "邃室凛生寒，轩敞倏骤暖。",
      "鬼神忽欲动，髯张双目睅。",
      "幽窟足妖怪，白昼精灵闪。",
      "探奇已怵魄，凭高更放眼。",
      "烟霏炫紫翠，崖谷互晦显。",
      "飒飒吹天风，树杪乌鸢飐。",
      "人家荫寒绿，牛羊散平阪。",
      "泠然发钟磬，壑谷流音满。",
      "拂衣寻归途，斜照枫林晚。",
      "回首望山腰，云际松关掩。"
    ]
  },
  {
    "id": "adcfe4dba87ca446b3f548e31488c369",
    "title": "闻觉阿上人拄锡支硎用前寄焦山韵柬之",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "黄叶无人径，支床卧冷烟。",
      "诗寒收石气，云活养松年。",
      "铜井一林雪，寒山千尺泉。",
      "此间傥相见，除是不谈禅。"
    ]
  },
  {
    "id": "adcfe4dba87ca446365219fe7cff5bbe",
    "title": "寄顾荃士太史",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "见日值君病，别来弥复思。",
      "闭门晚花落，曳杖青山期。",
      "世味归田录，秋怀愈疟诗。",
      "故人如问讯，心事岳云知。"
    ]
  },
  {
    "id": "adcfe4dba87ca446af3354db2cb5af54",
    "title": "秋窗无事读贾长江集因效其体",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "繁华尽销歇，独鸟下秋雯。",
      "残柳隋堤雪，荒榛艮岳云。",
      "城寒清角起，寺夕远钟闻。",
      "乡思凭谁寄，苍茫烟树分。"
    ]
  },
  {
    "id": "adcfe4dba87ca446af3354db6c094605",
    "title": "秋窗无事读贾长江集因效其体",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "心有子云好，时名真可嗤。",
      "买书饶破锦，甃井得残碑。",
      "食古从蟫化，藏山问鹤知。",
      "故人隔江水，空复鹿门期。"
    ]
  },
  {
    "id": "adcfe4dba87ca4467a2a685040d4b26e",
    "title": "诸翟访梅花源遗址",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "何处春风千万枝，仙源曾许外人知。",
      "著书元翰心多苦，爱客天庸志更奇。",
      "流水澹成高隐迹，好花开到盛明时。",
      "荒榛日暮闻啼鸟，曳杖重来感鬓丝。"
    ]
  },
  {
    "id": "adcfe4dba87ca44694dbda92fdb2d6ac",
    "title": "天寒雨雪有感时事",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "相对茫茫感百端，侧身天地未为宽。",
      "风来江上波涛阔，雪满山中草木寒。",
      "侧席方知儒术重，登坛总觉将才难。",
      "洛阳年少休长叹，好及良时策治安。"
    ]
  },
  {
    "id": "adcfe4dba87ca44603d07cdab70e1411",
    "title": "密县",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "山深过雨鸹鸡啼，身在丹崖碧树西。",
      "盘马入云浑不远，回头惟觉万峰低。"
    ]
  },
  {
    "id": "adcfe4dba87ca44603d07cda0ddd8df8",
    "title": "密县",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "峰峦城郭势参差，古地还来问具茨。",
      "烟火万家斜日晚，乱山乔木卓君祠。"
    ]
  },
  {
    "id": "adcfe4dba87ca446ed6c50b0bd4b2f74",
    "title": "访唐隐士田游岩故宅",
    "authorName": "何其超",
    "authorId": "adcfe4dba87ca446d1457b72d1457b72",
    "dynasty": "清",
    "content": [
      "高人遗世情，抗志谢圭组。",
      "几闻田隐君，出山见人主。",
      "韬迹依林泉，阒寂如太古。",
      "夷然万乘前，仍作烟霞语。",
      "敝庐寄嵩阳，一廛蔽风雨。",
      "晚结由东邻，高踪追负黍。",
      "束帛遍幽岩，斯人独冲举。",
      "山空猿鹤愁，白云莽残础。"
    ]
  },
  {
    "id": "adcfe4dba884e212aafe732d91124075",
    "title": "过太公堂山麓",
    "authorName": "曹曾衍",
    "authorId": "adcfe4dba884e212d1457b72d1457b72",
    "dynasty": "清",
    "content": [
      "衰草丛丛衬马蹄，崎岖一径接寒溪。",
      "秋从黄叶声中老，天向浮云尽处低。",
      "野水波明闲浴鹭，荒村日午静闻鸡。",
      "行人指点非熊庙，红树苍山乌鸣啼。"
    ]
  },
  {
    "id": "adcfe4dba88a6327373d7c36c3f7444c",
    "title": "有所思",
    "authorName": "杜立德",
    "authorId": "adcfe4dba88a6327d1457b72d1457b72",
    "dynasty": "清",
    "content": [
      "故人经岁别，怅望久无音。",
      "坞隐江村小，烟迷树色深。",
      "疏风吹绮幕，新月上瑶琴。",
      "静里相思极，何时惬素襟。"
    ]
  },
  {
    "id": "adcfe4dba88f7bcdc8bd201c1d703cce",
    "title": "题枫岭僧寺壁上",
    "authorName": "叶绍芳",
    "authorId": "adcfe4dba88f7bcdd1457b72d1457b72",
    "dynasty": "清",
    "content": [
      "岧峣古刹踞雄关，闽浙分疆咫尺间。",
      "二十八都今夜梦，月明不是故乡山。"
    ]
  },
  {
    "id": "adcfe4dba89cb1c12219ec0bf59c0196",
    "title": "闻蝉",
    "authorName": "王赠芳",
    "authorId": "adcfe4dba89cb1c14a2ddf14cd63a3ee",
    "dynasty": "清",
    "content": [
      "驿骑人行倦，吟怀托野蝉。",
      "密林新雨后，古戍夕阳天。",
      "沆瀣辞尘浊，蜎蠉得气先。",
      "立秋才昨日，便尔换商弦。"
    ]
  },
  {
    "id": "adcfe4dba89df2a7f2c25a9e296a9113",
    "title": "秋日湖堤晚眺",
    "authorName": "高望曾",
    "authorId": "adcfe4dba89df2a7d1457b72d1457b72",
    "dynasty": "清",
    "content": [
      "疏柳蝉声急，秋风几度过。",
      "此时残暑退，何处晚凉多。",
      "流水碧如泻，夕阳红渐趖。",
      "吴娃荡舟出，采采听菱歌。"
    ]
  },
  {
    "id": "adcfe4dba89df2a70881d8e37fd44cf2",
    "title": "还乡杂诗",
    "authorName": "高望曾",
    "authorId": "adcfe4dba89df2a7d1457b72d1457b72",
    "dynasty": "清",
    "content": [
      "抚序感霜露，朝出城西门。",
      "湖山黯无色，不知天地春。",
      "官堤萦鸟道，夹路披烟榛。",
      "将军旧筑垒，乱石如云屯。",
      "孤往十余里，破屋知荒村。",
      "入山拜先陇，抔土犹如新。",
      "贫家少封树，杂卉纷尚存。",
      "前冈耸华表，郁郁谁家坟。",
      "石马半倾蹋，松柏摧为薪。",
      "败棺见残骼，拜扫嗟无人。",
      "我辈赖先泽，虎口留余身。",
      "惕惕冰渊戒，一线延千钧。",
      "祖德傥能述，愧无华亭文。"
    ]
  },
  {
    "id": "adcfe4dba89df2a70881d8e3b5197ef9",
    "title": "还乡杂诗",
    "authorName": "高望曾",
    "authorId": "adcfe4dba89df2a7d1457b72d1457b72",
    "dynasty": "清",
    "content": [
      "山行不逢人，尚余豺虎迹。",
      "下马读残碑，道旁小歇息。",
      "乡人荷担来，累累此何物。",
      "前肩挂髑髅，后担束骸骨。",
      "为言荒村中，狼藉无人恤。",
      "官局论斤买，易米计亦得。",
      "败骼搀牛羊，真伪孰能别。",
      "山南净慈旁，山北栖霞侧。",
      "荒冢何纷纭，千魂共一穴。",
      "岂无忠与贞，岂无豪与杰。",
      "身后谁得丧，都付一丘貉。",
      "俯首念妻孥，泪下衣襟湿。"
    ]
  },
  {
    "id": "adcfe4dba8a8e488a4a7852d9f512ab8",
    "title": "赠别袁简斋先生",
    "authorName": "孙士毅",
    "authorId": "adcfe4dba8a8e488acab011690599c8f",
    "dynasty": "清",
    "content": [
      "不递乡书不遣媒，闯然直为荔枝来。",
      "文章泽国蛟龙避，裙屐仙山蛱蝶陪。",
      "当日登场谁不识，只今此事更交推。",
      "自惭海上孙宾石，瘴雾凭公一扫开。"
    ]
  },
  {
    "id": "adcfe4dba8b9f4bedccc23dec157b565",
    "title": "邺都怀古",
    "authorName": "尤珍",
    "authorId": "adcfe4dba8b9f4be8d420fa328dc6b0e",
    "dynasty": "清",
    "content": [
      "风流佳丽魏王都，忆昔雄豪创霸图。",
      "邺苑人空花自落，铜台伎散鸟争呼。",
      "五官事业埋荒陇，七子才名付酒垆。",
      "惟有漳河东逝水，年年春涨浴飞凫。"
    ]
  },
  {
    "id": "adcfe4dba8b9f4be5ca4fbef20cfdbe0",
    "title": "遣兴",
    "authorName": "尤珍",
    "authorId": "adcfe4dba8b9f4be8d420fa328dc6b0e",
    "dynasty": "清",
    "content": [
      "春风吹庭树，渐见绿叶生。",
      "众鸟引雏出，翩翩飞且鸣。",
      "鹍鹏及雀蛤，物类善变更。",
      "惟人独不化，感叹谁能平。",
      "万事天所命，达观息群营。",
      "思游五岳遍，入海登蓬瀛。",
      "浩荡乘天风，吾将从此行。"
    ]
  },
  {
    "id": "adcfe4dba8b9f4bef82f023c6314263f",
    "title": "题浯溪摩崖碑",
    "authorName": "尤珍",
    "authorId": "adcfe4dba8b9f4be8d420fa328dc6b0e",
    "dynasty": "清",
    "content": [
      "有客示我摩崖碑，一幅之广径丈围。观者动色共叹赏，高文大字何瑰奇。",
      "忆昔天宝禄山叛，长驱铁骑蹂京畿。至尊仓皇出奔蜀，太子灵武誓六师。",
      "祸乱方殷以权济，苟不帝制众志离。乃践大位命诸将，收东西京不逾时。",
      "奉迎还宫就尊养，尧禅舜让两得之。漫叟夙推老文学，濡毫撰述中兴碑。",
      "鲁公笔力有神助，大书深刻青山陲。其后上皇在西内，张、李交煽思倾危。",
      "奠定社稷诚大孝，何乃晚节晨昏亏。碑铭当日纪盛事，惟有扬颂无微词。",
      "题碑后者为涪翁，其诗未免多刺讥。读书论世志未逮，摩挲古迹空嗟咨。"
    ]
  },
  {
    "id": "adcfe4dba8bbb8fc6631e83cec2194bc",
    "title": "抵嘉阳",
    "authorName": "魏体仁",
    "authorId": "adcfe4dba8bbb8fcd1457b72d1457b72",
    "dynasty": "清",
    "content": [
      "策马春风入汉嘉，山城曲抱水流斜。",
      "子云亭古余芳草，孙氏台空吊落花。",
      "十里桑田藏竹户，几行柳市带渔家。",
      "车停昨夜飞新雨，洗出峨眉一带霞。"
    ]
  },
  {
    "id": "adcfe4dba8c20816d513eab519e75b42",
    "title": "丁酉端月偕章次白过孝慈庵用俍亭禅师夜过半亩居诗韵呈青雨上人",
    "authorName": "赵之琛",
    "authorId": "adcfe4dba8c208168b6a80c396c5c28b",
    "dynasty": "清",
    "content": [
      "落日照城阴，烟树覆茅屋。",
      "阿师坐高堂，焚香惬幽独。",
      "清兴发清吟，散笔写散木。",
      "几案净无尘，胸怀虚若谷。",
      "我来避喧嚣，对此称快足。",
      "莫嫌半亩宽，世界藏一粟。"
    ]
  },
  {
    "id": "adcfe4dba8d854d7b2606e7ebd2709f7",
    "title": "登齐云山顶",
    "authorName": "吴芳培",
    "authorId": "adcfe4dba8d854d7d1457b720e087ec5",
    "dynasty": "清",
    "content": [
      "四顾无高阜，群峰此独尊。",
      "泉声雷万壑，云气海千村。",
      "路转蜂腰细，崖空虎迹存。",
      "何年方外客，化石立山门。"
    ]
  },
  {
    "id": "adcfe4dba8d854d78fe1cd790bc42ac8",
    "title": "和霁芸二弟新秋感怀之作",
    "authorName": "吴芳培",
    "authorId": "adcfe4dba8d854d7d1457b720e087ec5",
    "dynasty": "清",
    "content": [
      "曲肱欹卧小园东，宝鸭香残午篆空。",
      "热不因人荷上露，惠而好我竹间风。",
      "睡魔每到愁城伏，诗将全凭酒地雄。",
      "尽日扪心思往事，寒镫夜雨与谁同。"
    ]
  },
  {
    "id": "adcfe4dba8d854d73c0b1c01b3720ba9",
    "title": "金陵道中",
    "authorName": "吴芳培",
    "authorId": "adcfe4dba8d854d7d1457b720e087ec5",
    "dynasty": "清",
    "content": [
      "岸边山色绿嵯峨，旋放轻舟入汊河。",
      "郡郭尚遥先见塔，江流已远欲无波。",
      "避人沙鸟惊飞去，招客湖菱唤卖多。",
      "隔浦寒芦孤月上，清宵伏枕听渔歌。"
    ]
  },
  {
    "id": "adcfe4dba8d854d70b1e89d12954771a",
    "title": "鸡鸣寺望后湖",
    "authorName": "吴芳培",
    "authorId": "adcfe4dba8d854d7d1457b720e087ec5",
    "dynasty": "清",
    "content": [
      "寺在鸡笼最上头，后湖千顷望中收。",
      "绿萝丛里曾书库，白藕香中只钓舟。",
      "北极浮云孤阁迥，西风残照六朝秋。",
      "一声玉笛红牙拍，肠断秦淮旧酒楼。"
    ]
  },
  {
    "id": "adcfe4dba8d854d7d4798d56095dc375",
    "title": "散策",
    "authorName": "吴芳培",
    "authorId": "adcfe4dba8d854d7d1457b720e087ec5",
    "dynasty": "清",
    "content": [
      "独坐苦无聊，散策城南寺。",
      "恰近日中期，乡里趁墟至。",
      "寄卖两庑下，摆列书画肆。",
      "偶然一触目，恶札墨猪字。",
      "破烂小说本，唾余人所弃。",
      "诗文新剞劂，锦函藏箧笥。",
      "检阅一二卷，令人昏欲睡。",
      "有客喧呼来，云是迎官吏。",
      "风尘眯我眼，急欲出寺避。",
      "出寺逢丈人，衣冠与俗异。",
      "邀我欲同行，情款颇真挚。",
      "无奈一启口，便足败人意。",
      "强作尔馨语，喳唅不见愧。",
      "豪门及显达，丁宁问再四。",
      "我笑不欲答，揖别如展翅。",
      "墙阴见牸牛，饱食眼贴地。",
      "相对惟牛好，不问人间事。"
    ]
  },
  {
    "id": "adcfe4dba8d854d7eb9022d2ca6fd2d2",
    "title": "舟中望九华山",
    "authorName": "吴芳培",
    "authorId": "adcfe4dba8d854d7d1457b720e087ec5",
    "dynasty": "清",
    "content": [
      "五月买舟浔阳道，水色天光入怀抱。仰面贪看两岸山，连崖不断苍翠好。",
      "抢风直下皖城东，江边烟雾清若空。瞥见天工刻削青芙蓉，使我一朝豁然明双瞳。",
      "雕镂嵌空花萼秀，玉树交拂云霞红。巑岏迥出众峰表，冈阜那敢与争雄。",
      "譬如畸人逸士昂然立，衣冠须发不与寻常同。昔时太白欣见此，名以九华易九子。",
      "梦得平生叹奇绝，不让太华及女几。我亦见之发狂叫，急欲扶筇蹑云峤。",
      "峭帆风紧不可留，末由登陟逞闲眺。迄今默坐忆山容，独觉玲珑呈万窍。"
    ]
  },
  {
    "id": "adcfe4dba8e9f03af236627f6dd21973",
    "title": "调外",
    "authorName": "林次湘",
    "authorId": "adcfe4dba8e9f03ad1457b72d1457b72",
    "dynasty": "清",
    "content": [
      "一树梨花独挺姿，经风耐雨几多时。",
      "无情最是痴蝴蝶，忙里寻春过别枝。"
    ]
  },
  {
    "id": "adcfe4dba8fe3e3bd97fded679283cdb",
    "title": "还家偶述",
    "authorName": "邱中玉",
    "authorId": "adcfe4dba8fe3e3bd1457b72d1457b72",
    "dynasty": "清",
    "content": [
      "仆仆征途马上身，廿年乡梦系风尘。",
      "归来偶值登高节，喜极还为太古民。",
      "泉石留题多老辈，园林历劫忆先人。",
      "儿童父老团栾会，话到更深不厌贫。"
    ]
  },
  {
    "id": "adcfe4dba907cd4537d2f792e19d31f2",
    "title": "丙寅人日巴江舟中",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "人曰巴西客，凄凄江上心。",
      "乱山围楚望，孤艇入春阴。",
      "生计老弥拙，幽怀空自深。",
      "去年乡有信，枌槚已成林。"
    ]
  },
  {
    "id": "adcfe4dba907cd459dc4533e47ea2c9e",
    "title": "自信阳历罗山孝感山行",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "丁丁樵斧隔溪响，淰淰山云出谷寒。",
      "野屋傍崖随意构，小桥横版趁蹊安。",
      "为贪好句低头觅，失却奇峰到眼看。",
      "穿过松林下坡去，人家一簇稻田宽。"
    ]
  },
  {
    "id": "adcfe4dba907cd453d99c3dbd07812cb",
    "title": "丙辰冬十月归途次济宁",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "孟冬寒气肃郊原，日色荒荒望欲昏。",
      "一幅酒旗溪口店，数声牧笛枣林村。",
      "天涯游子心谁识，鲁国儒生道自尊。",
      "税驾任城寻古迹，长衢一片市尘喧。"
    ]
  },
  {
    "id": "adcfe4dba907cd459cea1a8358083db8",
    "title": "采桑词",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "采采复采采，柔条与老枝。",
      "浑忘纤手破，只是怕蚕饥。"
    ]
  },
  {
    "id": "adcfe4dba907cd459cea1a8333162f67",
    "title": "采桑词",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "不惜辛勤饷，终朝更达晨。",
      "他时成锦绣，知上阿谁身。"
    ]
  },
  {
    "id": "adcfe4dba907cd45c50659512f7a0a9f",
    "title": "张夏山行",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "心目昨澄霁，望岳宁阳道。",
      "秾翠排空倾，万象成却扫。",
      "缠绵夜梦深，闪倏山窗晓。",
      "趣装入其麓，扬策渡丛茑。",
      "日高放云霏，群峰争奇巧。",
      "岚气漾空蒙，秋光递清杳。",
      "疏立岩松直，乱拂渚蒲绕。",
      "茅屋不成村，林壑自多窈。",
      "沙涧既屡揭，硗冈亦重造。",
      "回旋尽日看，余晖澹尤好。",
      "风动响飞箨，霞散送归鸟。",
      "未曾凌绝顶，吾怀良已浩。"
    ]
  },
  {
    "id": "adcfe4dba907cd4501acef498b7ef29a",
    "title": "李方伯藏倪云林溪山无尽图",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "清閟高人骨格奇，意趣岂复同凡儿。",
      "偶尔适兴写山水，冷致冽欲凌人肌。",
      "想是霞餐却火食，不然那得清如斯。",
      "此卷高尺长减仞，幽溪重复山逶迤。",
      "枯林一簇山之麓，林下深深置两屋。",
      "盖茅零落墙欲颓，屋后萧疏映丛竹。",
      "柴门不闭阒无人，烟波迤漾平侵门。",
      "旁通略彴亦将断，舟楫沈啮洲沙痕。",
      "崇峰侧岭绝蹊畛，荒寒似写乱后村。",
      "要是生当至元末，乱亡在在惊心魂。",
      "目有所伤手自应，岂惟迂癖成性存。",
      "此卷笔法尤可喜，细观不与常作似。",
      "山石居然王右丞，树木全逼营丘李。",
      "枯淡虽云是本色，神味须知备众美。",
      "世人但拟解索皴，谁向先生问具体。",
      "李君珍惜同隋珠，自云得之酒家胡。",
      "出坎藉茅非偶尔，定是迂翁神与俱。"
    ]
  },
  {
    "id": "adcfe4dba907cd455c564cd46be13858",
    "title": "北邙山歌",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "北邙山头森宿莽，北邙山下堆丛土。",
      "渭水东流无尽时，邙山北峙常如古。",
      "前栽松柏摧为薪，后栽又复根轮囷。",
      "松柏不知前与后，后人何用泣前人。"
    ]
  },
  {
    "id": "adcfe4dba907cd451c061a90376f1dff",
    "title": "漫成",
    "authorName": "张庚",
    "authorId": "adcfe4dba907cd45f50a6c02cefab442",
    "dynasty": "清",
    "content": [
      "袁家山头晴霭暖，大佛寺前春流淙。",
      "青蒲出水仅三寸，白鸟过溪时一双。"
    ]
  },
  {
    "id": "adcfe4dba90a176295127d762e70f71f",
    "title": "答何青耜咏赠鲈鱼",
    "authorName": "唐树森",
    "authorId": "adcfe4dba90a1762d1457b72d1457b72",
    "dynasty": "清",
    "content": [
      "鲈羹风味赖翁知，况值加餐待客时。",
      "料得濠梁多逸趣，半江红叶换新诗。"
    ]
  },
  {
    "id": "adcfe4dba90d0a2dfb6936058ae94b94",
    "title": "过慧宗上人禅院",
    "authorName": "吕鼎铉",
    "authorId": "adcfe4dba90d0a2dd1457b72d1457b72",
    "dynasty": "清",
    "content": [
      "闲来过野寺，随意卧僧床。",
      "峰静秋阴转，松深午梦凉。",
      "点晴龙破壁，听偈鹤登堂。",
      "不作出尘想，泠然与世忘。"
    ]
  },
  {
    "id": "adcfe4dba90da68a69b1905ccb079961",
    "title": "遵化道中",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "朝发石门驿，行行去莫停。",
      "云低垂地黑，山削倚天青。",
      "歧路愁萦结，孤城望杳冥。",
      "一宵闻雨过，溪水没鱼汀。"
    ]
  },
  {
    "id": "adcfe4dba90da68ac0dd221c1808eb35",
    "title": "雨霁",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "梅雨正凄凄，空庭入望迷。",
      "当门不见路，积水已成溪。",
      "细草涵烟绿，垂杨覆槛低。",
      "晚晴无限好，白日挂檐西。"
    ]
  },
  {
    "id": "adcfe4dba90da68ace632545988db913",
    "title": "红兰室同朱襄夜话",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "闲谈消永夜，海底出冰轮。",
      "室暗镫花大，窗明树影真。",
      "拥炉贪暖气，多病减精神。",
      "无酒娱诗室，深惭作主人。"
    ]
  },
  {
    "id": "adcfe4dba90da68a3297d81baa010bbe",
    "title": "积雨初霁同蒋景祈王敏敦柯煜周鼎沈坚释元乘分得八庚",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "连日浓阴积，今朝喜有晴。",
      "映苔流水绿，近日乱云明。",
      "旋听凉蝉噪，犹疑夜雨声。",
      "归飞梁上燕，毛羽一身轻。"
    ]
  },
  {
    "id": "adcfe4dba90da68a69c1f4b786f4ddca",
    "title": "飒飒",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "飒飒西风旅雁过，佳期岁月两蹉跎。",
      "赤箫声里三更月，绿酒尊前一曲歌。",
      "别后几曾通好梦，见时未许托微波。",
      "沈郎纵不吟诗瘦，可奈无端《六忆》何？"
    ]
  },
  {
    "id": "adcfe4dba90da68a8a6e0098eb9d0f35",
    "title": "过西峰草堂看黄叶赋赠",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "君今万卷自堆胸，学稼何须问老农。",
      "当户水深八九尺，隔城山出两三峰。",
      "隐居志似陶弘景，醉卧身同阮嗣宗。",
      "不必邀朋吟败叶，定交愿比后凋松。"
    ]
  },
  {
    "id": "adcfe4dba90da68a5a4c0902d00ea37e",
    "title": "漠南",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "漠南斜路落红曛，风叠沙纹作水纹。",
      "去日野花犹烂漫，归时病叶乱纷纭。",
      "老蛇升树缠虬干，孤雁摩天负鹤群。",
      "尚在秦关千里外，故乡音信杳难闻。"
    ]
  },
  {
    "id": "adcfe4dba90da68a074340b4d7cd4488",
    "title": "归至中途复有北行之役因赋",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "夜见旄头闪闪明，羽书烽火乱纵横。",
      "孤身方就南归计，半路重登北去程。",
      "倦数客途嫌马慢，寒添风力压裘轻。",
      "迂儒敢道从军苦，从古高阳有郦生。"
    ]
  },
  {
    "id": "adcfe4dba90da68aee32859e4b04b4bd",
    "title": "春郊晚眺",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "长堤一望夕阳斜，芳树枝枝待暮鸦。",
      "西岭生云将作雨，春风无力不飞花。",
      "娇莺细啭留清昼，孤鹜徐飞带晚霞。",
      "野客独扶藜杖过，柳阴深处觅渔家。"
    ]
  },
  {
    "id": "adcfe4dba90da68aa4c411a1a7af76be",
    "title": "寄顾卓",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "千里书来春色明，江南江北动离情。",
      "别时折尽桥边柳，又见条条叶叶生。"
    ]
  },
  {
    "id": "adcfe4dba90da68aed74c843df177ca1",
    "title": "无题",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "寂寞重门里，徘徊小院中。",
      "一朝歌《子夜》，三月老春风。",
      "梦为愁多乱，诗因思苦工。",
      "鹃知无限恨，花自不胜红。",
      "久别肠应结，遥怜心亦同。",
      "非关泉下路，岂是月中宫。",
      "生死能相见，仙凡尚可通。",
      "如何归白阁，咫尺胜苍穹。"
    ]
  },
  {
    "id": "adcfe4dba90da68a051c53fdfb5ecb92",
    "title": "读列子",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "嗟嗟子列子，居郑四十年。",
      "国君卿大夫，无人知其贤。",
      "子阳不好士，遗粟以人言。",
      "当年有饥色，后世称神仙。"
    ]
  },
  {
    "id": "adcfe4dba90da68a051c53fd16686503",
    "title": "读列子",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "形动而生影，声动而生响。",
      "无动而生有，自然非勉强。",
      "有形必有终，死生互消长。",
      "茫茫天地间，那能常俯仰。",
      "鬼者即是归，当作归家想。",
      "死人为归人，生人行何往。",
      "一人失其家，世必为狂荡。",
      "天下皆失家，曾莫知其枉。",
      "圣人一生死，去来如反掌。"
    ]
  },
  {
    "id": "adcfe4dba90da68a051c53fd1b97204d",
    "title": "读列子",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "人生有大化，天地皆密移。",
      "死亡接老耄，少壮代婴儿。",
      "貌色与智态，爪发与肤皮。",
      "随生而随落，非复婴儿时。",
      "其间不可觉，俟至后方知。"
    ]
  },
  {
    "id": "adcfe4dba90da68af2b8e763016120ee",
    "title": "灵佑寺丈室画松歌",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "高僧丈室素壁立，色如积雪光如湿。卧云主人发清狂，泼翻一斗松煤汁。",
      "由来笔可补化工，化出苍髯老黑龙。老龙惟肯半身见，半身何处藏虚空。",
      "龙性变化原无穷，头角插戟尾掉风。行处雷电云雨从，岂知时序当严冬。",
      "蛰龙垂首等蛰虫，丰隆捉龙掷壁上，更化百尺之老松。",
      "老松前身是老龙，松龙虽别神灵通。趺坐犹然风雨后，犹作涛声吼定中。"
    ]
  },
  {
    "id": "adcfe4dba90da68aee665671d9b97e02",
    "title": "关山月",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "关山月，一年十二度圆缺。平时不忍看，况是中秋节。",
      "此际穹庐已尽眠，团团独对南来客。关山月，玉宇绝纤尘。",
      "平沙明似水，矮树远疑人。关山月，万里共清辉。回想闺阁里，应照流黄机。",
      "停梭望明月，泪下沾裳衣。关山月，升自东海湾。经天涉黄道，如输沈西山。",
      "月轮有升沉，人生有往还。月下计归期，白露湿衣寒。",
      "几时桂魄满，方在故园看。"
    ]
  },
  {
    "id": "adcfe4dba90da68a55a2e45bf2ed700f",
    "title": "战城南",
    "authorName": "蕴端",
    "authorId": "adcfe4dba90da68a647c722b2a27b814",
    "dynasty": "清",
    "content": [
      "朝战城之南，暮战城之北。阗然一鼓两阵交，杀气暗天太阳白。",
      "将士奋呼击贼，无不以一当百。矢石既竭，继以锋锷。",
      "自未至申，敌兵乃却。将军战胜气如虎，立马军前点部伍。",
      "西山日落东山昏，收兵渡河河水浑。白骨堆中鬼语聚，黄沙田上寒邻屯。",
      "战马惊鸣不肯行，腥风吹透伤刀痕。旧卒三十万，半作离乡魂。",
      "将军要封侯，未肯入雁门。君不见汉李广，数不偶而奇。",
      "又不见班定远，白头归已迟。将军兮将军，胡不归享太平时。"
    ]
  },
  {
    "id": "adcfe4dba910a1b057566429be3bbb86",
    "title": "台湾杂咏",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "开辟洪荒海外天，延平勋业尚巍然。",
      "彽徊无限沧桑感，霸气销沉二百年。",
      "斗山妃子祠长在，竹沪王孙冢尚存。",
      "不改千秋亡国恨，声声杜宇总销魂。"
    ]
  },
  {
    "id": "adcfe4dba910a1b0aa19f2447b31a1dd",
    "title": "玉山远眺",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "结伴登山作胜游，三峰绝顶雪盈头。",
      "四围景色双眸豁，千里风光一览收。",
      "列岫蜿蜒云作障，长洋浩淼水如沟。",
      "登临泰岱浑无异，眼界真堪隘九州。"
    ]
  },
  {
    "id": "adcfe4dba910a1b09c636a2642b3beb1",
    "title": "吴凤墓",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "英雄立志在成仁，遑惜区区七尺身。",
      "生不作伥全汉族，死能为厉靖番尘。",
      "海枯石烂威犹烈，地老天荒泽未湮。",
      "社口苍凉遗冢在，后人崇拜仰如神。"
    ]
  },
  {
    "id": "adcfe4dba910a1b0a32caa2ec6bd7516",
    "title": "塞上春草",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "代州西去雁门东，原上春深草色浓。",
      "匝地娇柔迷塞路，连天嫩绿接城墉。",
      "马肥苜蓿花千里，人对蘼芜恨万重。",
      "一角堠亭斜照外，迷离何处盼归踪。"
    ]
  },
  {
    "id": "adcfe4dba910a1b0f776406766f88306",
    "title": "王勃作滕王阁序",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "髫年颖异号神童，名列初唐四杰中。",
      "路出名区逢宴饯，文成末座骋豪雄。",
      "明山秀水增佳色，贤主高朋拜下风。",
      "传诵千秋长不朽，兰亭一序漫夸工。"
    ]
  },
  {
    "id": "adcfe4dba910a1b0089ce8b70232571c",
    "title": "祝银婚式",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "紫鸾彩凤影翩翩，双宿双飞廿五年。",
      "西伯宫闱乐钟鼓，刘纲夫妇是神仙。",
      "歌传麟趾君恩溥，句咏螽斯后德贤。",
      "愿祝两宫同日月，恒升长耀九重天。"
    ]
  },
  {
    "id": "adcfe4dba910a1b02c24435330320406",
    "title": "自转车",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "周舆殷辂古来夸，争似飞轮自转佳。",
      "两足踏翻新日月，风行雷厉遍天涯。"
    ]
  },
  {
    "id": "adcfe4dba910a1b084bbd984d8852dca",
    "title": "新高山",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "突兀新高山，可望不可即。",
      "屹立万山中，三峰巨灵擘。",
      "凌空日月摩，拔地尘寰隔。",
      "终岁雪融融，绝顶云幂幂。",
      "雾鬓与烟鬟，微茫难认得。",
      "晴冬有时现，刹那仍隐匿。",
      "或云岩岫上，茫茫皆玉白。",
      "野番不识宝，弃之良可惜。",
      "因此玉山名，啧啧传自昔。",
      "至竟是也非，令人费猜臆。",
      "洎乎近年间，方来探险客。",
      "庐山面目觇，用祛世人惑。",
      "山势高若何，依然渺难测。",
      "但觉立峰头，星辰手可摘。",
      "扶桑第一峰，富士难匹敌。",
      "上达九重天，旋得嘉名锡。",
      "一自经品题，山灵愈生色。",
      "五岳剧崔巍，声称同籍籍。",
      "何时鸟道开，一印雪鸿迹。",
      "振衣万仞岗，瞰尽神州峄。"
    ]
  },
  {
    "id": "adcfe4dba910a1b05136f06304eadd0e",
    "title": "依何大令如谨原韵凭吊延平郡王",
    "authorName": "林维朝",
    "authorId": "adcfe4dba910a1b0c164bbc926a28c79",
    "dynasty": "清",
    "content": [
      "英年决策智如神，报国忠精不顾身。",
      "气数朱明嗟已尽，昊天年不假孤臣。",
      "同伸大义策群雄，忠勇居然独眼龙。",
      "百折不回匡复志，甘辞印敕海澄公。",
      "楼船南下冀中兴，滚滚长江杀气腾。",
      "独惜骄兵错一著，雄师十万败金陵。",
      "腹心旧部忍寒盟，戮力谁扶半壁倾。",
      "无限新亭忧国泪，英雄襟上洒纵横。",
      "割据弹丸力未优，伤心难复旧神州。",
      "更从绝岛开生面，富国强兵立远谋。",
      "星陨东宁杰士亡，残棋一局著扶桑。",
      "空馀十万横磨剑，遗恨还同宋岳王。",
      "未成浴日补天功，瀛岛犹留霸气雄。",
      "一缕英魂长不泯，安平海上起悲风。",
      "故址荒凉作牧场，彽徊无限感沧桑。",
      "只今庙貌犹如昨，一树寒梅照夕阳。"
    ]
  },
  {
    "id": "adcfe4dba923b1501e8e14d480c63d2c",
    "title": "送罗比部暂归西川",
    "authorName": "钟渊映",
    "authorId": "adcfe4dba923b150d1457b72d1457b72",
    "dynasty": "清",
    "content": [
      "白帝孤城落照悬，乡愁迢递武功天。",
      "将归故国无鸿雁，行过空山有杜鹃。",
      "剑阁风云开五丈，筇关烽火隔三川。",
      "明年巫峡生春水，好上东吴万里船。"
    ]
  },
  {
    "id": "adcfe4dba936549d16897b0002574f70",
    "title": "彝陵游临江墅",
    "authorName": "闵新",
    "authorId": "adcfe4dba936549dd1457b72d1457b72",
    "dynasty": "清",
    "content": [
      "临江有墅枕江流，未上天梯暂舍舟。",
      "孤塔影遮帆出没，晓钟声断树沈浮。",
      "松关尚闭知僧懒，竹径微吟破客愁。",
      "莫盼胜游还入梦，招提虽好辙难留。"
    ]
  },
  {
    "id": "adcfe4dba9400d7776ec602697ffa9e2",
    "title": "即席送藻如南海柷如西江之役",
    "authorName": "马潜",
    "authorId": "adcfe4dba9400d77d1457b72d1457b72",
    "dynasty": "清",
    "content": [
      "蚩尤旧向珠江出，旬始曾经玉枕横。",
      "两地故人新建节，二难远道各寻盟。",
      "吾侪须裕匡时略，此去羞为乞米行。",
      "击汰扬舲风雪里，可堪中泽断鸿声。"
    ]
  },
  {
    "id": "adcfe4dba9400d77debf65d13209a003",
    "title": "重昭王仲扶有赠",
    "authorName": "马潜",
    "authorId": "adcfe4dba9400d77d1457b72d1457b72",
    "dynasty": "清",
    "content": [
      "龙眠柳色黯河梁，烟瘴黔中点鬓霜。",
      "九载各怜犹故我，一尊相对且他乡。",
      "夭桃艳艳春风静，古柏森森白昼长。",
      "执手早愁分手易，窗前飞絮又茫茫。"
    ]
  },
  {
    "id": "adcfe4dba9400d77de2f14b8fb0b9258",
    "title": "送质宜之馆钟离步江绍闻韵兼寄家兄",
    "authorName": "马潜",
    "authorId": "adcfe4dba9400d77d1457b72d1457b72",
    "dynasty": "清",
    "content": [
      "匝岁瘤斋入梦频，未能联辔想音尘。",
      "陆云东岳难为弟，应玚南淮幸有人。",
      "此去观鱼濠水上，定同浮白洞庭春。",
      "家书漏处君知补，絮语连宵嚼五辛。"
    ]
  },
  {
    "id": "adcfe4dba9400d7706975014bb0afaed",
    "title": "峡口道中",
    "authorName": "马潜",
    "authorId": "adcfe4dba9400d77d1457b72d1457b72",
    "dynasty": "清",
    "content": [
      "晨出上东门，迤逦来峡口。",
      "两山夹人高，到此如戟手。",
      "一关当其中，密树光冥黝。",
      "所以吴朱桓，伏师歼魏丑。",
      "地利无古今，有险在能守。",
      "明末盗如毛，垂橐肆流走。"
    ]
  },
  {
    "id": "adcfe4dba9400d77a45f6e55a1c6a1bf",
    "title": "罗山柴桥老尼歌",
    "authorName": "马潜",
    "authorId": "adcfe4dba9400d77d1457b72d1457b72",
    "dynasty": "清",
    "content": [
      "肩舆偶憩柴桥旁，茅庵老尼面槁黄。头垂齿豁手摇杖，延客举止殊安详。",
      "问渠合是良家子，塞默久之纷涕泗。君不尼询尼不言，知君欲识沧桑事。",
      "尼生神宗最末年，阿舅总戎威北边。夫婿翩翩美冠玉，雄才逸藻挥云烟。",
      "犹记于归百两时，烛花溢路照旌旗。甲第连衢田越境，家僮三百供指颐。",
      "尔时邑号繁华窟，桥下千艘联万筏。翠幰金鞍涨昼尘，娇丝脆竹嘈宵月。",
      "一朝旬始莽纵横，治世王与紫薇星。衔枚夜半登陴再，火光烛天血刃腥。",
      "吁嗟乎狂贼凶残越千古，君若闻之泪如雨。老瘠鲜烹解甲羹，小儿脔贮登鞍脯。",
      "可怜尼臂断霜锋，匍匐深藏白骨丛。偶然不死彼苍酷，家破夫亡一梦中。",
      "迄今八十人谁识，寒无结鹑饥无食。菀枯不敢忆从前，卅年老泪对君栻。"
    ]
  },
  {
    "id": "adcfe4dba9400d77bfa99c0dcfb85e25",
    "title": "塔山",
    "authorName": "马潜",
    "authorId": "adcfe4dba9400d77d1457b72d1457b72",
    "dynasty": "清",
    "content": [
      "夙闻塔山胜，筇枝拄朝暾。",
      "陟巘四五重，一径万绿繁。",
      "曲涧清可鉴，琮琤鸣云根。",
      "阳坡敞古寺，传有唐梅存。",
      "寺北恣幽讨，风磴藤萝扪。",
      "两石相倚薄，中虚成一门。",
      "小憩群鼓勇，复讶怪石蹲。",
      "偃盖二丈余，独不藉坤元。",
      "下劣通人行，颓势尤惊魂。",
      "斑驳呈众色，片片云霞痕。",
      "拾级体欲疲，两亭倏高骞。",
      "晴岚生杖底，近峰皆儿孙。",
      "荆豫及吴山，黛色如缭垣。",
      "义水带其趾，点缀桑麻村。",
      "应接无暇日，徙倚澹忘言。",
      "所见过所闻，烂漫倾芳樽。"
    ]
  },
  {
    "id": "adcfe4dba942effb43f7698134409fdf",
    "title": "题梅花雪屋图",
    "authorName": "王言",
    "authorId": "adcfe4dba942effbd1457b72d1457b72",
    "dynasty": "清",
    "content": [
      "昨宵梦踏孤山雪，千树万树梅花白。蓬莱仙人招我诗，飞身直入巢居室。",
      "嚼雪吟梅字字香，香沁入脾冰濯魄。醒来齿颊余清芬，陡展君图惊咄咄。",
      "分明画境即梦境，图中风景皆亲历。君家居近洪崖山，诛茅编作诗人宅。",
      "傍宅梅花千万株，雪夜论诗花四壁。我不能诗但爱梅，梦魂时绕西陵驿。",
      "君今蹑蹻亦天涯，相逢同人梁园客。谈到家山应黯然，辜负梅花冻封雪。",
      "君图亦非梦游看，梦固非真图亦失。是图是梦两不分，世事何曾容著迹。",
      "不如拉君同作西湖游，断桥残雪孤山梅。君哦诗，我衔杯，君诗不成我以斗酒催。",
      "洪崖笑拍林逋回，藐姑仙人促膝陪，梅花雪花卷作琼瑶堆。"
    ]
  },
  {
    "id": "adcfe4dba94a32eba74fa181e2633572",
    "title": "萧斋感怀",
    "authorName": "郑擎甫",
    "authorId": "adcfe4dba94a32ebd1457b72d1457b72",
    "dynasty": "清",
    "content": [
      "不须光大焕门闾，聊借琴樽伴起居。",
      "悟到为周还为蝶，安知非我亦非鱼。",
      "一场富贵凭儿戏，半世功名付子虚。",
      "堪叹浮生只如此，得闲且读古人书。"
    ]
  },
  {
    "id": "adcfe4dba94c49f809e9d9a5d37ac342",
    "title": "拜文烈士应符母舅旅殡",
    "authorName": "严熊",
    "authorId": "adcfe4dba94c49f8bc57386450061cf4",
    "dynasty": "清",
    "content": [
      "坏屋萧萧藓渍垣，狸窥灵几见人奔。",
      "一杯愧作伊川祭，廿载难招楚国魂。",
      "划地不磨空有血，叫天常醉愿无言。",
      "青衫破帽栏干泪，深负当时国士恩。"
    ]
  },
  {
    "id": "adcfe4dba94c49f808c2c30e15411aa9",
    "title": "感旧一首为文应符母舅殉义而作",
    "authorName": "严熊",
    "authorId": "adcfe4dba94c49f8bc57386450061cf4",
    "dynasty": "清",
    "content": [
      "成仁取义是家尝，两代忠魂百代香。",
      "留发未须钉挂脑，裹尸唯见血沾裳。",
      "东林道学传儿尽，阁老身家共国亡。",
      "泉下若知桑海事，也应同往叩穹苍。"
    ]
  },
  {
    "id": "adcfe4dba94c49f8e77ed86c66062173",
    "title": "辛丑仲秋过母舅竹坞草堂，流连数日，赋得长句",
    "authorName": "严熊",
    "authorId": "adcfe4dba94c49f8bc57386450061cf4",
    "dynasty": "清",
    "content": [
      "兴到吟诗倦到眠，渭阳情切少周旋。",
      "竹孙供饭堆盘玉，松子煎茶满壁烟。",
      "地僻真成鹿门隐，心空合悟象王禅。",
      "秋高水涸渔舟杳，始信桃源未是仙。"
    ]
  },
  {
    "id": "adcfe4dba950bfa1309149008e7b0956",
    "title": "登武昌城",
    "authorName": "金相",
    "authorId": "adcfe4dba950bfa1d1457b72d1457b72",
    "dynasty": "清",
    "content": [
      "高城空对白蘋洲，黄鹤何从问昔游。",
      "潮汐暗分湘汉水，烟云寒合洞庭秋。",
      "千年骚赋闻湘瑟，三楚雄风入庾楼。",
      "羁客萧凉频北顾，大堤难系木兰舟。"
    ]
  },
  {
    "id": "adcfe4dba951704038c5ff04eef7cc0a",
    "title": "虎丘寺",
    "authorName": "李继白",
    "authorId": "adcfe4dba9517040d1457b72d1457b72",
    "dynasty": "清",
    "content": [
      "虎丘游，雨散花飞点石头。曲径迷离山向背，云房深阒树春秋。",
      "梅舒冷艳香生阁，茶试新泉向五贤祠上望，使君才不愧苏州。"
    ]
  },
  {
    "id": "adcfe4dba9596fde77df8b0f44844706",
    "title": "送王氏侄妇归里",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "深闺欣聚首，宛作竹林看。",
      "此日孤舟别，关河路渺漫。",
      "提携儿女小，郑重雪霜寒。",
      "不信相逢易，翻怜判袂难。"
    ]
  },
  {
    "id": "adcfe4dba9596fde0dbf9c01f3510d6a",
    "title": "雨窗即事",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "镇日绵绵雨，闲愁脉脉生。",
      "痴云浓有影，野水静无声。",
      "笋老穿篱瘦，梅肥落地轻。",
      "翻怜蛙两部，着意向人鸣。"
    ]
  },
  {
    "id": "adcfe4dba9596fde0dbf9c01ddd4f0dd",
    "title": "雨窗即事",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "一径林花落，柴门昼掩关。",
      "窗深慵点笔，楼窅好看山。",
      "得句夸娇妹，拈诗课小鬟。",
      "不嫌连日雨，赢得数朝闲。"
    ]
  },
  {
    "id": "adcfe4dba9596fde27f3c059d8cf2079",
    "title": "春日偶作",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "底事年来百不宜，一春常是病支离。",
      "身如中酒频投枕，事尽无聊并废诗。",
      "白日多从闲里度，朱颜暗向镜中移。",
      "幽怀无奈偏相触，满箔春蚕正吐丝。"
    ]
  },
  {
    "id": "adcfe4dba9596fde97949ac4e8b60164",
    "title": "登楼",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "看山不用出层城，几度登临爱薄晴。",
      "云带晚霞无定色，蝉吟夕照有馀声。",
      "疏篱木槿娟娟艳，极浦沙鸥点点明。",
      "笑我题诗无健笔，倚栏敲句愧难成。"
    ]
  },
  {
    "id": "adcfe4dba9596fdef9167e033424112f",
    "title": "龙溪署中登准提阁次韵",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "强邀女伴上层楼，万叠云山望里幽。",
      "共喜岚光添粉本，肯因柳色感云浮。",
      "垂纶我羡姜诗鲤，扣角谁歌宁戚牛。",
      "傍晚钟声听隔院，吟成馀兴尚难休。"
    ]
  },
  {
    "id": "adcfe4dba9596fdef9167e030040f9f1",
    "title": "龙溪署中登准提阁次韵",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "一声清磬又登楼，倚遍栏杆客思幽。",
      "望远却嫌云树蔽，看山最爱夕阳浮。",
      "渔歌隐约溪边艇，牧笛横欹陇上牛。",
      "同是平生好吟癖，新诗酬唱不能休。"
    ]
  },
  {
    "id": "adcfe4dba9596fde7e7b21aa68b0ad22",
    "title": "寄怀",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "辛苦赋从征，秋风细柳营。",
      "愧侬闺阁里，剩有梦魂惊。"
    ]
  },
  {
    "id": "adcfe4dba9596fde7e7b21aa2ee52999",
    "title": "寄怀",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "明月照幽幌，新凉袭素襟。",
      "怀君无限意，静院更闻砧。"
    ]
  },
  {
    "id": "adcfe4dba9596fde9ad5e0c57698b366",
    "title": "有示",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "疏疏烟柳集昏鸦，曲曲雕栏映月斜。",
      "莫向楼头吹玉笛，有人清思在梅花。"
    ]
  },
  {
    "id": "adcfe4dba9596fdef64fb1e72c92a28f",
    "title": "渔翁",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "露满清江月满天，得鱼换酒乐陶然。",
      "孤篷惯向芦花泊，一任飞霜点鬓边。"
    ]
  },
  {
    "id": "adcfe4dba9596fdedd628e8f33c265c8",
    "title": "夜坐",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "风颤花枝月满庭，逼人凉气冷银屏。",
      "清心欲取瑶琴弄，怕有云间鹤驻听。"
    ]
  },
  {
    "id": "adcfe4dba9596fdedd628e8f268610cc",
    "title": "夜坐",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "揽衣起坐听残更，竹影摇窗夜气清。",
      "悄对一瓶红菡萏，挑镫检韵到天明。"
    ]
  },
  {
    "id": "adcfe4dba9596fdec7f9b77f3b0ccd72",
    "title": "悼鹦鹉",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "一卷《金经》忏不成，再生惟愿莫聪明。",
      "可怜寂寞秋槐院，无复帘前唤茗声。"
    ]
  },
  {
    "id": "adcfe4dba9596fdec7f9b77f882828b1",
    "title": "悼鹦鹉",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "聪明文采定非宜，幻质迷离我亦痴。",
      "愁对花阴坟一撮，海棠如梦雨如丝。"
    ]
  },
  {
    "id": "adcfe4dba9596fde2a7e0d7a5fc44c20",
    "title": "七夕",
    "authorName": "任崧珠",
    "authorId": "adcfe4dba9596fded1457b72d1457b72",
    "dynasty": "清",
    "content": [
      "银河明明影欲泻，微凉飒飒初秋夜。",
      "共道天孙会佳期，金盆玉斝陈花下。",
      "东家少妇乞智慧，西家儿郎乞富贵。",
      "隔院微闻喧笑声，此时侬亦临阶砌。",
      "阶前再拜谆谆祷，不乞荣华不乞巧。",
      "神仙若问意何求，但愿朱颜长久好。"
    ]
  },
  {
    "id": "adcfe4dba95ed298cc3c2ffe62851c8f",
    "title": "青莲寺",
    "authorName": "干建邦",
    "authorId": "adcfe4dba95ed298d1457b72d1457b72",
    "dynasty": "清",
    "content": [
      "斜渡溪桥一刹悬，行人报道是青莲。",
      "同来揽秀无今古，到底巢云孰后先。",
      "盟誓几疑穿石骨，风流恰喜绕垆烟。",
      "徘徊胜迹岿然在，感慨徒生落照前。"
    ]
  },
  {
    "id": "adcfe4dba962ff3d02ee95dc03c72401",
    "title": "婺州太守刘汉循别驾董豫周偕余课农游双龙洞归憩西坞吴氏园即事",
    "authorName": "查景",
    "authorId": "adcfe4dba962ff3dd1457b72d1457b72",
    "dynasty": "清",
    "content": [
      "宿雨初晴水满川，课农好趁绿阴天。",
      "官除教养原无事，民力耕耘定有年。",
      "北郭烟云归石屋，西园风景胜花田。",
      "他时若订林泉约，如此溪山拟卜迁。"
    ]
  },
  {
    "id": "adcfe4dba962ff3df5a4aa31ce6af7c5",
    "title": "乙酉重九日同人由讴歌岭登钟山憩菩提庵分赋得七古",
    "authorName": "查景",
    "authorId": "adcfe4dba962ff3dd1457b72d1457b72",
    "dynasty": "清",
    "content": [
      "铣溪源自马金落，奔作城壕恣喷礴。",
      "钟山厄险实障之，流怒激湍与石搏。",
      "天然形胜冠衢西，百里蜿蜒环古郭。",
      "萦纡石径绕岩阿，错落云根耸锋锷。",
      "时维秋爽景尤清，夙约登高肯辞却。",
      "不多游侣尽同心，争拂衣尘理芒屩。",
      "多情山鸟叫钩辀，无数岩花散约婥。",
      "半山亭峻暂支筇，已揽长空出寥廓。",
      "相携贾勇拾级升，路转山回渐开拓。",
      "一峰独压众峰青，八面虽高仅半角。",
      "金钱牙笏竞朝参，几案文峰似锥卓。",
      "久攫世网困尘氛，快豁双眸穷绵邈。",
      "山僧留客饷山殽，随意杯盘崇素朴。",
      "微参道妙少支言，不露焚修愈诚悫。",
      "欲将妙笔绘沧洲，胸次林泉随寄托。",
      "兴酣更欲纵清游，啸咏殊惭继康乐。"
    ]
  },
  {
    "id": "adcfe4dba962ff3dc1447eace0a4a0e0",
    "title": "赠西林上人",
    "authorName": "查景",
    "authorId": "adcfe4dba962ff3dd1457b72d1457b72",
    "dynasty": "清",
    "content": [
      "西林师住西林庵，在山不识庐山面。",
      "昨持斋钵出山来，仿佛白莲社中见。",
      "自言祝发从安国，玄奘世系生同县。",
      "旋入延恩主法筵，重开灵境新禅院。",
      "半偈语翻千佛场，瓣香缘结三生善。",
      "当时知识尽名流，过去光阴如掣电。",
      "为宏道愿舍丛林，桑下已辞三宿恋。",
      "不招云侣不把茅，一瓢今挂杨街堰。",
      "吾闻师言增太息，世出世间遇随变。",
      "曾闻茎草化金身，会见淘沙得精饭。",
      "槛外青山祇树深，门前流水经溪滟。",
      "西林原不让东林，立地谁坚清净愿。",
      "社中若继远公游，选胜何如选佛遍。"
    ]
  },
  {
    "id": "adcfe4dba9746a450e8161eb287b76f4",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "奉命筹军国，非关玩物华。",
      "新凉犹未至，馀暑正方赊。",
      "鸣骑依残渡，行旌带晚霞。",
      "无劳呵殿急，恐警野人家。"
    ]
  },
  {
    "id": "adcfe4dba9746a450e8161ebeeb0054e",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "夙笃因忧饷，三农兼课工。",
      "柘高资雨茂，禾好卜年丰。",
      "社鼓挝须习，豳笙调预融。",
      "麦蚕增喜笑，亦复学张公。"
    ]
  },
  {
    "id": "adcfe4dba9746a450e8161eb3b13304a",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "危桥恣蚁渡，蓬室类蜗房。",
      "草诧胭脂紫，花闻月下香。",
      "番榴生碍路，野鴂语谁乡。",
      "触目殊风景，车轮几断肠。"
    ]
  },
  {
    "id": "adcfe4dba9746a450e8161ebb62f6642",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "但歌灵雨降，瘠里仍然贫。",
      "早谷先垂颖，新秧犹压蘋。",
      "谁怜蓣作饮，果见釜生尘。",
      "不历郊原过，焉知民苦辛。"
    ]
  },
  {
    "id": "adcfe4dba9746a450e8161eb8a5d76fd",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "欲悉田家事，无将上下暌。",
      "儿童擎绿酒，野老馈黄梨。",
      "忘分辞方尽，陈情意转凄。",
      "莫云民俗薄，绥靖念残黎。"
    ]
  },
  {
    "id": "adcfe4dba9746a450e8161eb8d47ebc0",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "寄身重海外，嘿坐计生平。",
      "幸隶芙蓉署，欣游细柳营。",
      "深村忘犬警，远渚有蛙更。",
      "夜雨晨方歇，驱车再问程。"
    ]
  },
  {
    "id": "adcfe4dba9746a450e8161ebb71a0a4a",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "飞蝗来凤邑，忽蔽永丰云。",
      "妇子奔号急，微民稽拜殷。",
      "弭灾全藉德，祝蜡岂徒文。",
      "赖有廉仁宪，驱山息异氛。"
    ]
  },
  {
    "id": "adcfe4dba9746a4590ac3f7d614678db",
    "title": "蒋公祠",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "昔日东宁今豫章，德兼威惠政非常。",
      "颖川有鸟皆成凤，召国无花不作棠。",
      "处处弦歌膏泽厚，年年俎豆姓名香。",
      "仁人积庆知方邵，衮绣升朝佐我皇。"
    ]
  },
  {
    "id": "adcfe4dba9746a4590ac3f7d109c1426",
    "title": "蒋公祠",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "西来紫气傍云明，夫人声华信莫京。",
      "冈岭已因名德峻，鄱湖更为使君清。",
      "归鸿附骥登临远，茑草缘松霄汉荣。",
      "每过旧游吟画锦，几回翘首不胜情。"
    ]
  },
  {
    "id": "adcfe4dba9746a450e8161eb1409d2c0",
    "title": "郊行即事",
    "authorName": "王兆升",
    "authorId": "adcfe4dba9746a45d1457b72d1457b72",
    "dynasty": "清",
    "content": [
      "疮痍才息后，鹰眼未全考。",
      "箸为军糈借，心因民瘼忉。",
      "催科良愧拙，抚字敢矜劳。",
      "珍重斯民意，输租谢尔曹。"
    ]
  },
  {
    "id": "adcfe4dba979b089d926373f654de830",
    "title": "窥园",
    "authorName": "贺振能",
    "authorId": "adcfe4dba979b089d1457b72d1457b72",
    "dynasty": "清",
    "content": [
      "幽林无半亩，栖托十年还。",
      "世事愁多故，人间惜暂闲。",
      "栽花存净土，选石忆深山。",
      "小阁陈编在，秋深且闭关。"
    ]
  },
  {
    "id": "adcfe4dba979b089082e6b0b4562e5ed",
    "title": "亦园即事寄怀孙徵君钟元先生",
    "authorName": "贺振能",
    "authorId": "adcfe4dba979b089d1457b72d1457b72",
    "dynasty": "清",
    "content": [
      "病起秋原学闭关，转从风雨见幽闲。",
      "最怜小圃新锄后，独立空亭对远山。"
    ]
  },
  {
    "id": "adcfe4dba98140aa9bc776d1562c0de8",
    "title": "雨不止",
    "authorName": "张梦喈",
    "authorId": "adcfe4dba98140aad1457b72d1457b72",
    "dynasty": "清",
    "content": [
      "四野人声静，惟闻檐瀑喧。",
      "窗捎花影重，径压竹枝繁。",
      "伏枕宵犹岁，摊书昼已昏。",
      "何时步丘壑，策杖倚朝暾。"
    ]
  },
  {
    "id": "adcfe4dba988bac1a7b1532b9c2eb6a4",
    "title": "自泺源门至黄山店",
    "authorName": "吴唐林",
    "authorId": "adcfe4dba988bac1dfce0680865dfbde",
    "dynasty": "清",
    "content": [
      "群山如过客，相见不知名。",
      "但觉峰岚熟，时闻岩瀑清。",
      "涧花沿路发，野鸟感秋鸣。",
      "何处钟声动，云中古寺晴。"
    ]
  },
  {
    "id": "adcfe4dba988bac16b8e6db21faccec3",
    "title": "蛟门放洋",
    "authorName": "吴唐林",
    "authorId": "adcfe4dba988bac1dfce0680865dfbde",
    "dynasty": "清",
    "content": [
      "神楼缥渺引云车，东望沧波接太虚。",
      "日影危樯闻语燕，浪花孤屿落飞鱼。",
      "纵横荒谷多逋寇，鞅掌劳臣畏简书。",
      "从此涓涘期报答，怀归无复念门闾。"
    ]
  },
  {
    "id": "adcfe4dba988bac1d6f9941f5dd14a79",
    "title": "雪夜自横山归",
    "authorName": "吴唐林",
    "authorId": "adcfe4dba988bac1dfce0680865dfbde",
    "dynasty": "清",
    "content": [
      "杨枝摇漾飞轻絮，避居曾向山中住。",
      "梅花绰约临波开，泛舟仍自山中回。",
      "青山顾我忽无色，此来知与青山别。",
      "彤云脉脉愁不开，化作漫空满山雪。",
      "琪花飞冻老树梢，寒深已没前溪桥。",
      "空林飒沓夜风紧，峰岚极目皆琼瑶。",
      "匆匆短棹催行客，轻舟径出三山侧。",
      "回看晓色射村墟，玉山犹倚寒空立。"
    ]
  },
  {
    "id": "adcfe4dba988bac13a4564c02dbe8a8d",
    "title": "蒙阴感事",
    "authorName": "吴唐林",
    "authorId": "adcfe4dba988bac1dfce0680865dfbde",
    "dynasty": "清",
    "content": [
      "征车摇摇入齐甸，七日已抵蒙阴县。",
      "东蒙山下居民稀，附郭村墟少烟爨。",
      "土人见客前致辞，坐语沙中溯离乱。",
      "连年寇盗满东都，河北官军苦征战。",
      "兖曹颍毫逋逃多，连骑呼群日东窜。",
      "纷然贼骑翻山来，去岁穷乡尽遭难。",
      "仓储劫掠庐舍焚，十室丁男九分散。",
      "即今贼退事少平，比县干戈苦传箭。",
      "四方襁负犹未归，为恐原燎更重煽。",
      "原田每每无人耕，茂草荒凉野花茜。",
      "往来孔道无人行，今日单车喜重见。",
      "感此弥怀陵谷悲，再来已值沧桑变。",
      "我亦乡关付劫灰，回望南云泪如霰。"
    ]
  },
  {
    "id": "adcfe4dba98ee11fb8a6afc4c2a63599",
    "title": "赠别朗先上人兼讯沈耕岩夫子",
    "authorName": "梅枝凤",
    "authorId": "adcfe4dba98ee11fd1457b72d1457b72",
    "dynasty": "清",
    "content": [
      "知君湖海意，多为乱离坚。",
      "客路看秋叶，江楼起戍烟。",
      "归家言拜母，浪迹岂逃禅。",
      "此去兰溪上，孤怀好与传。"
    ]
  },
  {
    "id": "adcfe4dba98ee11faf6979e4c3775747",
    "title": "伏生墓",
    "authorName": "梅枝凤",
    "authorId": "adcfe4dba98ee11fd1457b72d1457b72",
    "dynasty": "清",
    "content": [
      "九十传书老博士，邹侯故国有遗踪。",
      "丰碑不复遭秦火，孤墓依然是汉封。",
      "麦秀平畴深雊雉，山空隔岭远鸣钟。",
      "只今祠庙荒榛里，丹壁辉煌照古松。"
    ]
  },
  {
    "id": "adcfe4dba9ab966f020954fb370e7e54",
    "title": "题舍弟师澹月榭",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "偶地逢清旷，披襟谢毒尘。",
      "竹烟浮槛细，鸟语傍檐驯。",
      "日暮云连屋，楼高月近人。",
      "寂寥城市夜，坐对露华新。"
    ]
  },
  {
    "id": "adcfe4dba9ab966f64ba1b443dc522ff",
    "title": "过天盘岭至祖堂山门望松林积雪凄神寒骨山谷炯映清景可爱",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "钟声来古寺，迟我下天盘。",
      "径阻披云入，松高带雪看。",
      "浮光欺窅霭，积照夺巑岏。",
      "日落风初劲，诸天增暮寒。"
    ]
  },
  {
    "id": "adcfe4dba9ab966fb1d2329729b89318",
    "title": "游牛首",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "旧识牛头路，篮舆一散襟。",
      "千村花雾合，一径竹烟深。",
      "僧梵空中响，樵歌世外心。",
      "白云聊驻足，款款话幽寻。"
    ]
  },
  {
    "id": "adcfe4dba9ab966fb1d23297f39ffd85",
    "title": "游牛首",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "鸟道荒烟外，天风飒满林。",
      "空江涵雨霁，叠嶂带云阴。",
      "楼阁争高下，松杉自古今。",
      "旧游浑似梦，一笑更登临。"
    ]
  },
  {
    "id": "adcfe4dba9ab966f7e1d56552629ad78",
    "title": "饮平山双碧楼",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "把酒临双碧，波光照眼明。",
      "天风吹海月，客思满江声。",
      "塔护蛟龙睡，门寻鸥鹭盟。",
      "醉来幽兴极，渔笛暮烟横。"
    ]
  },
  {
    "id": "adcfe4dba9ab966f158d3f5ad8d93abc",
    "title": "梁台城歌",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "东西华门血没腕，湘东一目倚柱观。",
      "掘尾狗子何太狂，斗盐置腹免肉烂。",
      "江南老公自贻患，晋阳小儿知合变。",
      "亡猿贾祸及林木，朱异纳金萧傅谏。",
      "闭桁反袍临贺王，可怜羊侃来酣战。",
      "王谢门高良非偶，溧阳何意持红线。",
      "净居索蜜雀鷇空，永福赍咨泪如霰。",
      "三度舍身此日休，百万为鱼悲淮甸。",
      "毒螫满怀将自毙，况复一门亲戚叛。",
      "得失自我真何恨，盛衰过眼惊飞电。",
      "台城蔓草积悲凉，野老荷锄耕废殿。",
      "钟山惨淡昏云烟，湖水黏天叫秋雁。",
      "忆昔空函定上流，何来跛贼覆金瓯。",
      "天命暂归陈都督，终见王韶镇蒋州。"
    ]
  },
  {
    "id": "adcfe4dba9ab966fbc4e95fad79c34fb",
    "title": "九天祠后园曝背见园中洗菜者率尔感赋",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "云散天弥回，旭日满江城。",
      "荒园交古木，幽禽相向鸣。",
      "曝背坐盘石，倏然病骨轻。",
      "晚菘森玉立，采择趁冬晴。",
      "池水寒可濯，沿流笑语声。",
      "比邻更助力，小憩依松棚。",
      "场圃净如涤，严风扫残茎。",
      "御冬仰旨蓄，齑盐无他羸。",
      "闭塞委天道，勤渠愧物情。",
      "晚计良自得，吾亦念吾生。",
      "晼晚岁云晏，濩落将何成。"
    ]
  },
  {
    "id": "adcfe4dba9ab966fd31b420f09ed30d6",
    "title": "打碟子歌",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "秦淮水满桃根愁，短衫秃袖横轻舟。",
      "新声烂漫烦手集，材童弦索纷嘲啁。",
      "中有一技更奇绝，非丝非竹喧中流。",
      "联绵嘈囋巧应节，轻撚急击随狂讴。",
      "眩精骇耳畅络绎，浮音靡靡哀箜篌。",
      "林深雾暗黄莺啭，天空日暮游丝柔。",
      "芭蕉急雨闻夜半，斜飞密洒惊穷秋。",
      "或云谢后妒飞燕，玉瓯犀箸风飕飕。",
      "又云郭生击邢越，丛铃碎佩语幽修。",
      "坐觉镫船箫鼓咽，转令坊市争欢咻。",
      "腐儒闻之三叹息，雷鸣瓦釜黄钟羞。",
      "安得鲸音铿六合，一破儿女声啾啾。"
    ]
  },
  {
    "id": "adcfe4dba9ab966f03291a51b1fcdcbc",
    "title": "方山朝雪用昌黎山石诗韵",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "群峰积雪朝日微，寒光暗天鸦不飞。",
      "云卧乍觉衣裘薄，山餐耐可辞鲜肥。",
      "平生性癖耽冰雪，况复山行所见稀。",
      "纵心皓然策几队，蹇驴啮冰苦朝饥。",
      "高原下隰浑莫辨，千村烟火静柴扉。",
      "冈峦凛栗气已结，林枯枝折余雰霏。",
      "凄神寒骨非人世，底须软暖夸妓围。",
      "崖倾涧响更幽绝，严风激瀑沾人衣。",
      "此时放怀凌八极，有如天马脱絷鞿。",
      "稚川仙去丹灶冷，空山独往将安归。"
    ]
  },
  {
    "id": "adcfe4dba9ab966fa88b66b3550c5bad",
    "title": "前明黄将军歌",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "金陵王气归何许，渡江一马化为鼠。无愁日日醉深宫，跋扈人人开幕府。",
      "忠勇争推黄虎山，百战威名震吴楚。蟂矶授命鬼神惊，虎山虎山真如虎。",
      "缅维江夏多奇人，更有新安伯修甫。蚤掇巍科恩遇深，皇帝曰予有御侮。",
      "拜官几日国旋亡，勤王有志人共睹。建牙京口望中兴，生不逢时将奚补。",
      "蕲王一去江空流，波光惨淡悲桴鼓。权臣在朝功鲜成，长使英雄泪如雨。",
      "栋折榱崩大厦倾，空怜腐木相撑拄。崎岖万里蚤见机，蕴义怀贞思远举。",
      "衡山何必非西山，托钵采薇心独苦。一弹指顷见沧桑，猿鹤沙虫何足数。",
      "掀髯一啸洞庭波，啸罢凄然怀故主。回首龙髯杳莫攀，关心马鬣劳区处。",
      "由来忠孝贯儒释，佛法无多谁领取。古人殉国各有道，或死或生何龃龉。",
      "虎山死与方景齐，伯修生与雪庵伍。生死不同同自靖，两黄将军并千古。",
      "君不见石铸愁云暗江渚，青衣肉袒面如土。花马何心争拜舞，呜呼！",
      "两黄将军并千古。"
    ]
  },
  {
    "id": "adcfe4dba9ab966fe22dff30ca4eb56d",
    "title": "西风岭",
    "authorName": "王安修",
    "authorId": "adcfe4dba9ab966fd1457b72d1457b72",
    "dynasty": "清",
    "content": [
      "暮色上西岭，苍然满平楚。",
      "落照四山昏，天阙翠可睹。",
      "楼阁郁参差，岚气翳复吐。",
      "云外度钟声，烟中识樵语。",
      "回首窅茫茫，江流自终古。"
    ]
  },
  {
    "id": "adcfe4dba9b9f87d0b059fb48254f012",
    "title": "岳州感古",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "吾祖分符地，今孙仗节来。",
      "阳春千室化，山浦百年哀。",
      "片石新华屋，寒花旧钓台。",
      "欲招遗老尽，孤月与徘徊。"
    ]
  },
  {
    "id": "adcfe4dba9b9f87dbe53258f4d646839",
    "title": "峡中即事",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "小舆云外出，天地此身高。",
      "古壁流蜂液，阴龛养石膏。",
      "村尨逢虎狎，山鼠见人逃。",
      "供眼多奇事，崎岖未觉劳。"
    ]
  },
  {
    "id": "adcfe4dba9b9f87d7d54194e243bd18b",
    "title": "廿二日登金沙峰观海",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "醉倚金沙巅，西溟把盏前。",
      "日兼云共荡，天与海俱圆。",
      "若木知何树，青齐或见烟。",
      "心胸元自在，毛骨却翛然。"
    ]
  },
  {
    "id": "adcfe4dba9b9f87d59358096bf915d2b",
    "title": "望登莱",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "我国西环水，华人谓大瀛。",
      "鲁连夸一死，秦帝羡长生。",
      "三山非别界，千古冒虚名。",
      "痴梦真堪笑，题诗代史评。"
    ]
  },
  {
    "id": "adcfe4dba9b9f87dce79a01041967f9c",
    "title": "登乐民楼",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "汉沛周岐尚有村，龙蟠虎踞势腾奔。",
      "山从白岳分千脉，水到沧溟会一门。",
      "骏马云屯同冀代，雄城棋布壮藩垣。",
      "如今万岁桥前路，惟有笙歌日夕暄。"
    ]
  },
  {
    "id": "adcfe4dba9b9f87d116e3d2d4e46e48f",
    "title": "入关杂咏",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "桓公北伐至孤竹，武帝东巡礼岱宗。",
      "大帻神人谁复识，羽衣仙子竟难逢。",
      "游谈遂化燕齐俗，豪侠尚传王霸踪。",
      "况是边风好驰射，居民不复力耕农。"
    ]
  },
  {
    "id": "adcfe4dba9b9f87d116e3d2d51d3b21f",
    "title": "入关杂咏",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "唐文皇帝昔东征，黄钺亲将天策兵。",
      "遂以至尊临绝塞，宁知万乘困孤城。",
      "玄龄垂死留书谏，仁贵捐生跃马迎。",
      "从古明王勤远略，不如高拱享升平。"
    ]
  },
  {
    "id": "adcfe4dba9b9f87d116e3d2dce09297b",
    "title": "入关杂咏",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "书生白首对青镫，卷里山河见未曾。",
      "秋水讵能窥海若，夏虫难与语寒冰。",
      "龙门笔壮汉司马，巴峡诗奇杜少陵。",
      "不出户庭知六合，圣人犹复泰山登。"
    ]
  },
  {
    "id": "adcfe4dba9b9f87dce8475e425dd48ce",
    "title": "发北巡向顺安",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "行鼓初鸣驿骑催，邮亭小雨净无埃。",
      "雁声远自云间落，秋气先从塞上来。",
      "村女田中方拾穗，农夫树下共衔杯。",
      "天时更觉重阳逼，山菊如期处处开。"
    ]
  },
  {
    "id": "adcfe4dba9b9f87d77ca0945f27f05a9",
    "title": "保和殿参宴见荷兰贡使亦与斯乃前牒所无也诗以识之",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "冀野星分近斗杓，皇王定鼎自唐尧。",
      "长城万里连沧海，金阙九重抗碧霄。",
      "日下容光皆遍照，寰中寸地毕来朝。",
      "西溟又有荷兰国，六纪重来献璧瑶。"
    ]
  },
  {
    "id": "adcfe4dba9b9f87ddb480f81148f66c9",
    "title": "挂弓松",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "挂弓松，乃在咸州之本宫。云是圣祖手所植，尚馀三枝后庭中。",
      "亭亭偃盖荫十亩，上有光怪干碧穹。龙拿虎蹲势欲腾，柯如苍玉根如桐。",
      "雪峰山下驰马归，三尺乌号挂如虹。枝头袅袅上弦月，叶间瑟瑟带箭风。",
      "南征北伐倚神器，乌喙剺面无全瞳。孤矢方徉数十载，天地清夷日域东。",
      "威加宇内眷故乡，仙跸重来似旧丰。銮声兮哕哕，翠盖兮童童。",
      "清阴芳草宴父老，《大风》之歌何沨沨。祥云常绕万年枝，古干扶疏立穹窿。",
      "往岁岛夷犯大邦，兴王旧壤烟尘蒙。敢以斧斤入宫树，龙鳞一片鲜血红。",
      "忽然惊风掣地起，若有轰雷殷半空。群盗相顾尽兽骇，不觉叉手仍鞠躬。",
      "树木尚为神灵护，枝叶皆与造化通。从此骄虏折凶图，咸识圣人树立雄。",
      "苍髯屹然四百年，铁山扶桑相始终。呜呼！欲知当日栉沐功，须看金樻绛纱笼，中有十三羽箭一角弓。"
    ]
  },
  {
    "id": "adcfe4dba9b9f87d793539408912fff1",
    "title": "寄谢翰林院修撰戴公",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "生平慕古人，夙怀四方志。",
      "每恨东海偏，未睹中华懿。",
      "颠发已种种，偶充朝元使。",
      "眼看神州大，足践尧封地。",
      "侧闻有戴氏，赫舄声远暨。",
      "三苏可并驾，二陆方联辔。",
      "状元何英妙，裒然为国瑞。",
      "无路接光辉，愿言徒倾跂。",
      "有客颇倜傥，好文仍好义。",
      "拟上光范书，遂怀孔融刺。",
      "既觏君子仪，兼致主人意。",
      "一见即解榻，再见更倒屣。",
      "谈理如析毫，论文已𣋠胾。",
      "上下扬千古，快若并刀利。",
      "虚往每实归，亦足窥一二。",
      "幸因蟠木容，得识瑚琏器。",
      "纵未登门屏，犹喜质文字。",
      "王程有常限，归期在造次。",
      "眷言怀伊人，宁无感气类。",
      "不意蓬莱客，殷勤致珍馈。",
      "瑶函动光彩，罗列文房四。",
      "摩挲手不停，个个香且腻。",
      "岂徒物为美，谅是贤者赐。",
      "况我老翰墨，真惬性所嗜。",
      "贶之由中心，受言藏弊笥。",
      "自顾疏且远，乃蒙不遐弃。",
      "无以答厚意，礼际良可愧。",
      "但愿崇明德，九仞加一篑。",
      "茫茫宇宙内，孰非男子事。",
      "惟能择路歧，然后造精粹。",
      "敢将一言赠，聊披片心示。",
      "精神贵相通，何间山川异。",
      "春风动江海，悠悠策征驷。",
      "愿凭东飞翼，毋悭尺素寄。"
    ]
  },
  {
    "id": "adcfe4dba9b9f87de73d59fa3ab7cb9e",
    "title": "望夫石歌",
    "authorName": "洪良浩",
    "authorId": "adcfe4dba9b9f87dd1457b72d1457b72",
    "dynasty": "清",
    "content": [
      "山头一片石，屹立青海傍。偃蹇不受秦王鞭，孤洁颇似贞女肠。",
      "行人借问贞女谁，许氏少女字孟姜。姜女少小何窈窕，嫁与东邻范家郎。",
      "郎年弱冠即从军，迢迢万里戍渔阳。青镜持赠别后面，纤腰未脱嫁时裳。",
      "少妇不解别离苦，娉婷十年守空床。金微草白风雪虐，玉窗花飞岁月忙。",
      "长城之役何太急，天子威令寒于霜。千杵不堪筋骨绝，一身谁洗刀箭疮。",
      "昨夜深闺梦郎至，颜色憔悴言未详。惝恍惊觉妾心动，仓卒清晨起严装，弱质不惮度关河，柔情那忍别爷娘。",
      "千古万辛到榆塞，郎君踪迹竟杳茫。始言某年石压死，或说何方战陈亡。",
      "城边积骸与城齐，子之丰兮何处僵。人情到此可奈何，惟有昂首呼穹苍。",
      "泪尽气竭声不续，彷徨更陟山之冈。朝朝暮暮望郎来，愁云霮海天长。",
      "齐城已崩哭杞梁，湘竹空斑泣娥皇。明月夜伴山鬼啼，沧波春与水禽翔。",
      "长留拳石水不啮，但闻骊山草已荒。不见东海又有堤上妻，千载芳魂永相望。"
    ]
  },
  {
    "id": "adcfe4dba9d5fc9bbd43100e5ad2003f",
    "title": "登妙光阁",
    "authorName": "宋华金",
    "authorId": "adcfe4dba9d5fc9bd1457b72d1457b72",
    "dynasty": "清",
    "content": [
      "为厌市城喧，来访化人境。",
      "振衣登高阁，秋空挂岚影。",
      "古松临危栏，俯身摩其顶。",
      "正始诸先民，于此曾煮茗。",
      "老僧话畴昔，故物存石鼎。",
      "弹指三生间，悠然发深省。"
    ]
  },
  {
    "id": "adcfe4dba9d5fc9b96b31c462cfc6e24",
    "title": "东平古墓行",
    "authorName": "宋华金",
    "authorId": "adcfe4dba9d5fc9bd1457b72d1457b72",
    "dynasty": "清",
    "content": [
      "月黑山头零夜雨，石马嘶风石人语。",
      "墓前春草吹又生，墓后松柏摧为土。",
      "古碑深镌大元年，屃屃僵卧双螭缠。",
      "荒村谁为作寒食，舍人小冢伴荒烟。",
      "不须过此重叹息，世间万事有终极。",
      "南山欲锢竟何如，汉寝唐陵人莫识。"
    ]
  },
  {
    "id": "adcfe4dba9d5fc9be443b145ffc131db",
    "title": "主敬以西青题予斋为赋长歌",
    "authorName": "宋华金",
    "authorId": "adcfe4dba9d5fc9bd1457b72d1457b72",
    "dynasty": "清",
    "content": [
      "太行之山出关东，蜿蜒千里翔飞鸿。高拱神霄卫琼宫，罗列万朵青芙蓉。",
      "下临九陌佳气通，云蒸霞变烟峦丛。开轩西望见一峰，螺黛窈窕当晴空。",
      "营丘摩诘状难工，钱郎暇日时过从。持杯揖翠豁心胸，醉呼一斗松液浓。",
      "西青二字颜斋中，寒蛟秋蚓回笔锋。山灵起笑拨云封，更催雨师洗山容。",
      "落日晻映含夕舂，仰睇远色无终穷。碧汉又见摩青铜。"
    ]
  },
  {
    "id": "adcfe4dba9d65710be7e4fcb2321ea4b",
    "title": "至日同重其岳心访德下留饮作",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "正值闭关日，却来披薜萝。",
      "幽襟知己共，令序触愁多。",
      "云物独凭眺，山川谁放歌。",
      "衔杯不觉暮，一线竟如何。"
    ]
  },
  {
    "id": "adcfe4dba9d657105578bf8b4e699ca8",
    "title": "怀止白和上",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "寻幽每忘倦，相对惬襟期。",
      "花气穿云细，泉声出竹迟。",
      "心空山更静，句妙世常知。",
      "岂为晴湖眺，春风几度思。"
    ]
  },
  {
    "id": "adcfe4dba9d6571075b85e9b465a83ee",
    "title": "击壤草堂看桂",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "金风吹欲尽，桂放草堂幽。",
      "色许东篱借，香随震泽浮。",
      "月弦疑满魄，人静觉深秋。",
      "花气浑教醉，何须促酒筹？"
    ]
  },
  {
    "id": "adcfe4dba9d6571001edf84ce2d29db6",
    "title": "赠别武陵诸远之",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "寂寞穷村老鹬冠，客窗与子共盘桓。",
      "烟霞骨相逢姑布，冰雪襟怀许伯鸾。",
      "山寺落梅伤别易，天涯芳草寄愁难。",
      "西陵南浦应相忆，月满中庭各倚阑。"
    ]
  },
  {
    "id": "adcfe4dba9d65710f7458b295cbc3240",
    "title": "赠袁重其",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "与子情亲已有年，今朝蓬鬓觉萧然。",
      "交游虽广贫何救，尘世真难巧自全。",
      "寒雪河桥负米路，春风画桨寄诗船。",
      "须知乐意谁能似，半百婴儿戏母前。"
    ]
  },
  {
    "id": "adcfe4dba9d65710f8387d121e2a471d",
    "title": "酬陶康令表兄归葺书斋见示之作",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "拟向云山买一窝，提壶啸侣听莺歌。",
      "萍踪定觉家园好，蓬径何愁车马过。",
      "花逐琴声流雪浪，月迎书卷到烟萝。",
      "应当风雨看无恙，肠断荒丘是□娑。"
    ]
  },
  {
    "id": "adcfe4dba9d65710ff3c594340c7a25c",
    "title": "将赴洞庭故里诸公赠别次韵奉酬二首",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "少壮相依老更亲，几回屈指不多人。",
      "情知晤对原稀少，话到分携便苦辛。",
      "岁首平添花下约，更残难乞醉中身。",
      "逝将好友殷勤意，散作包山笠水春。"
    ]
  },
  {
    "id": "adcfe4dba9d65710ff3c5943e6bfb82f",
    "title": "将赴洞庭故里诸公赠别次韵奉酬二首",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "□□自分一畸人，旧好寻思转怆神。",
      "雨里话深闻雁夜，风前坐久看花晨。",
      "帆蒲尚挂娄江雪，杯蚁先浮震泽春。",
      "魂梦不愁波浪阔，故山常自接音尘。"
    ]
  },
  {
    "id": "adcfe4dba9d657105e4bb8c1efdf9a83",
    "title": "感旧次韵",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "缟纻论交意气真，平生如梦泣沾巾。",
      "班荆旧处江云暗，挂剑重来墓草春。",
      "纵使鹤归愁物换，只应弦辍思谁申。",
      "不堪日暮山阳笛，吹彻东风几怆神。"
    ]
  },
  {
    "id": "adcfe4dba9d65710ad10043446c41e46",
    "title": "答友",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "尽忠尽孝己操权，莫信人言事在天。",
      "若到临时牵一念，平生气节总徒然。"
    ]
  },
  {
    "id": "adcfe4dba9d65710a45113e6b21f21fb",
    "title": "粘壁告亲友诗二首",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "户庭日夜转风烟，悔杀尘踪十五年。",
      "只为饥驱犹教授，误人多废蓼莪篇。"
    ]
  },
  {
    "id": "adcfe4dba9d65710a45113e62b7f6488",
    "title": "粘壁告亲友诗二首",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "入俗深知与俗违，闲云野水是吾师。",
      "亲朋莫漫相惊讶，只是吾人已死时。"
    ]
  },
  {
    "id": "adcfe4dba9d657105a6f1ff2e45c5ba1",
    "title": "丘近夫应博学宏词之举口占赠别",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "老谢儒冠服草莱，残经重抱到燕台。",
      "只愁错认文园病，特觊金茎赐露来。"
    ]
  },
  {
    "id": "adcfe4dba9d65710c52a9b49fe7d11d4",
    "title": "寿李映碧先生",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "举世皆尚年，所重在平生。",
      "不见期颐寿，适以摧令名。",
      "省阁旧才贤，朝章多建明。",
      "汉廷有张于，民自无冤声。",
      "忠亮炳千古，岂直松乔龄。",
      "天心笃所佑，以持世道倾。",
      "弱草萎疾风，寒松弥晚荣。",
      "要使仰止下，感慕有馀情。",
      "韦编况夙好，著书万卷成。"
    ]
  },
  {
    "id": "adcfe4dba9d65710dcfa1ea2ded6dce3",
    "title": "夏景初八十寿诗",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "淳风委流波，去去何时复。",
      "赖有耆旧存，嶷然立颓俗。",
      "家学擅当世，弓冶递相续。",
      "早岁经术精，亦曾摧五鹿。",
      "剑光欲射斗，虹气还韫椟。",
      "青箱老平生，素心媚幽独。",
      "幼安务慈爱，太丘尚雍穆。",
      "息机观自得，齐物保无欲。",
      "何求三岛青，不羡双瞳绿。",
      "但凭仁寿理，耄耋犹朝旭。",
      "况复得象贤，再世联芳躅。",
      "既□龙虎文，岂向林泉伏。",
      "抚此乐事多，遥遥跻百福。",
      "斯晨进新醪，正值开黄鞠。",
      "却笑陶渊明，委心大化逐。",
      "犹羡草木姿，欲驻颓龄促。"
    ]
  },
  {
    "id": "adcfe4dba9d6571064ddee03f96b6f4c",
    "title": "题《东湖钓隐图》赠张无待",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "短衣匹马天涯路，一年一恸空归去。",
      "不须舍旁苦竹逃，不须岸上牵船住。",
      "泛泛东湖弄碧波，借问姓名张志和。",
      "曾寻沧海逢黄石，且脱青囊挂绿蓑。",
      "有时放艇湖心白，一竿惊动蛰龙宅。",
      "会兴云雨遍大荒，再访五湖范少伯。"
    ]
  },
  {
    "id": "adcfe4dba9d65710d7d116728db25091",
    "title": "乙卯人日招及门诸子过话即以当简",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "同此昼与夜，独命为人日。",
      "世俗竞相传，不知义何出。",
      "我顾深有取，顾名宜思实。",
      "人道不易尽，交勉无苟失。",
      "抚兹气象更，推迁如矢疾。",
      "日新又日新，敢复少暇逸。",
      "眷言二三子，矜尚寡俦匹。",
      "菜羹脱粟饭，招邀话相悉。",
      "回首献岁来，逾日已六七。",
      "想当不待速，疾驱过蓬筚。"
    ]
  },
  {
    "id": "adcfe4dba9d65710bd11010c0ecd2300",
    "title": "同吴兴公徐季重葛瑞五东山玩月限赋十韵",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "碧宇净若空，孤轮势欲脱。",
      "廓落四远顾，真能鉴毫末。",
      "星河且尚稀，氛埃岂不豁。",
      "独念斯人心，幽忧莫能拨。",
      "我随君子俦，把酒临□□。",
      "襟期共照耀，弥言天地阔。",
      "狂笑石壁惊，清歌流泉遏。",
      "芜露霭已深，山鸟乍相聒。",
      "志士会有役，嘉乐难再掇。",
      "且当醉千钟，讵云希旷达。"
    ]
  },
  {
    "id": "adcfe4dba9d6571032917bc17a9b3fcd",
    "title": "洞山",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "传闻林屋中，其事多不经。",
      "古今足迹到，玉柱与金庭。",
      "我亦无所取，披云上翠屏。",
      "不知自何代，忽然来六丁。",
      "顽顽矿乱斧，片片堆空青。",
      "舞伏非一势，龙象各殊形。",
      "玲珑复突兀，巧匠袖手停。",
      "或言怀襄时，漱击成晶荧。",
      "或言女娲遗，奇质故亭亭。",
      "二者皆荒诞，天风忽寥冷。",
      "山本号龙洞，龙去已沉冥。",
      "直疑鳞甲蜕，错落几千龄。",
      "至今满苔绿，风雨闻龙腥。"
    ]
  },
  {
    "id": "adcfe4dba9d657102f01cffafcf3005a",
    "title": "题表被甥《濯足万里流图》",
    "authorName": "朱用纯",
    "authorId": "adcfe4dba9d6571097d014589fe97fff",
    "dynasty": "清",
    "content": [
      "士志贵远大，士品贵芳洁。",
      "此非高隐图，特异尘途辙。",
      "人生万里程，始步难蹉跌。",
      "便当拔污泥，介焉终其节。",
      "万钟有弗受，三公有弗屑。",
      "纵令江汉濯，何难与比絜。",
      "胡生正年少，希尚胡卓绝。",
      "勉哉素履往，窃为吾道悦。"
    ]
  },
  {
    "id": "adcfe4dba9d6934fe4bdce3bea2fbe7b",
    "title": "散步",
    "authorName": "高銮",
    "authorId": "adcfe4dba9d6934fd1457b72d1457b72",
    "dynasty": "清",
    "content": [
      "散步出郊坰，晴光遍野汀。",
      "柳连堤草绿，山逼海天青。",
      "日落渔歌起，潮生水气腥。",
      "欲沽江岸酒，蛮语不堪听。"
    ]
  },
  {
    "id": "adcfe4dba9d6934fdc38fa5ce8210cb5",
    "title": "中宿峡",
    "authorName": "高銮",
    "authorId": "adcfe4dba9d6934fd1457b72d1457b72",
    "dynasty": "清",
    "content": [
      "短艇惊涛里，阴森怆客魂。",
      "悬崖疑欲坠，逆溜势如奔。",
      "峡暝天无色，云深日易昏。",
      "从来多险地，何止说龙门。"
    ]
  },
  {
    "id": "adcfe4dba9d6934f2b963dd02c09cef3",
    "title": "送贡三弟北还",
    "authorName": "高銮",
    "authorId": "adcfe4dba9d6934fd1457b72d1457b72",
    "dynasty": "清",
    "content": [
      "草绿珠江上，青青柳万枝。",
      "那堪愁病日，又值别离时。",
      "雨气生遥浦，花香入酒卮。",
      "赠君乏长物，珍重数篇诗。"
    ]
  },
  {
    "id": "adcfe4dba9d6934fff565466dfa41833",
    "title": "陪禊亭夫子登镇海楼即事次支亭韵",
    "authorName": "高銮",
    "authorId": "adcfe4dba9d6934fd1457b72d1457b72",
    "dynasty": "清",
    "content": [
      "黯黯离愁已数秋，相逢岭表复陪游。",
      "时当美景思豪饮，人在他乡爱倚楼。",
      "海燕来时天正好，沙鸥飞处雨初收。",
      "黄橙紫蟹聊堪醉，作赋应题最上头。"
    ]
  },
  {
    "id": "adcfe4dba9d6934ff4eb1e83ee61356f",
    "title": "夜起",
    "authorName": "高銮",
    "authorId": "adcfe4dba9d6934fd1457b72d1457b72",
    "dynasty": "清",
    "content": [
      "客榻生寒梦屡惊，披衣起坐度残更。",
      "朦朦星月僧窗下，听尽天街走马声。"
    ]
  },
  {
    "id": "adcfe4dba9d6934fb0bdb3ce31c5764e",
    "title": "河间晚宿",
    "authorName": "高銮",
    "authorId": "adcfe4dba9d6934fd1457b72d1457b72",
    "dynasty": "清",
    "content": [
      "客子停车已二更，照愁孤月迥临城。",
      "漫言此夜凄情甚，才是离家第一程。"
    ]
  },
  {
    "id": "adcfe4dba9d69622e6e8ce14708fdc17",
    "title": "咏菊",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "百卉具腓日，东篱菊正芳。",
      "月明偏益艳，风静更闻香。",
      "茜粲杂朝露，参差映夕阳。",
      "岁华已寂寞，不忍避秋霜。"
    ]
  },
  {
    "id": "adcfe4dba9d69622353666738226f42f",
    "title": "孟夏读黄庭经偶题",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "闲阁焚香诵玉编，暗将庸智比前贤。",
      "谁知性外元无道，始悟身中别有天。",
      "金简易书消永昼，琼丹难得慰残年。",
      "谁言朝市非仙界，陶、许何曾早挂冠。"
    ]
  },
  {
    "id": "adcfe4dba9d696228d8edff4e9d0cb35",
    "title": "九月九日与兰妹登高阁作",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "壶中有酒且同酬，共向西园忆旧游。",
      "万事回看旦夕异，一身休为百年愁。",
      "但寻黄菊簪青鬓，莫采茱萸怨素秋。",
      "乐饮不须辞日暮，人生能得几登楼。"
    ]
  },
  {
    "id": "adcfe4dba9d696225ee2a22bf8c77245",
    "title": "寄大兄",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "到眼韶光瞬息空，一年不觉又东风。",
      "庭前杨柳含烟重，帘外桃花裛露浓。",
      "白日全消愁思里，青春尽老别离中。",
      "不知客路能归未，且采瑶华待信通。"
    ]
  },
  {
    "id": "adcfe4dba9d6962239625095ec9961ef",
    "title": "再到西园故居偶题",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "前溪山色转苍然，斗觉春光到客边。",
      "忽见西园花满树，始知别后已经年。"
    ]
  },
  {
    "id": "adcfe4dba9d696227153ca73834c870d",
    "title": "拟行行重行行",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "遥遥远行迈，悠悠怀所思。",
      "问我将焉怀，哀此生别离。",
      "去君日永久，相见邈无期。",
      "隰淇皆有岸，相思独无涯。",
      "朱颜退红采，绿鬓著素丝。",
      "春华委霜霰，营魂岂久持。",
      "一息不自保，何况待来兹。"
    ]
  },
  {
    "id": "adcfe4dba9d696227dbae064f642b6ba",
    "title": "秋怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "唧唧草虫鸣，离离众星列。",
      "白露劲柔条，激楚结丛樾。",
      "踟蹰还入房，含凄心如结。",
      "罗帐漾清商，绮牖笼寒月。",
      "百忧触物生，万感因秋作。",
      "朝槿谢残红，篱菊发黄藻。",
      "金风生桂枝，玉露凋芳草。",
      "客怀多感伤，览物憎寒早。",
      "转身入我房，惄焉心如捣。",
      "绮窗暧夕晖，邃室增幽窈。",
      "岂必日月驰，维忧以用老。"
    ]
  },
  {
    "id": "adcfe4dba9d696227dbae06464318f6e",
    "title": "秋怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "秋风自何来，吹我庭前草。",
      "昨旦含芬芳，今夕成枯槁。",
      "物理有变迁，人事岂常保。",
      "寄语闺中女，勿恃朱颜好。",
      "莫挽羲娥车，奄忽催人老。",
      "密勿思古人，庶以慰怀抱。"
    ]
  },
  {
    "id": "adcfe4dba9d696227dbae0644b91b8b8",
    "title": "秋怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "落叶下亭皋，岁暮不自聊。",
      "羁旅无定所，翩翩若蓬飘。",
      "开轩一以眺，四野何萧条。",
      "心随商猋飞，目共秋旻辽。",
      "寒烟结远隰，馀景散陵乔。",
      "冉冉羲娥驰，兴往不可要。"
    ]
  },
  {
    "id": "adcfe4dba9d696227dbae0647b4fd2b5",
    "title": "秋怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "枯莽委岩趾，槁箨陨林梢。",
      "高下虽殊科，零落固同朝。",
      "念我非金石，胡为长郁陶。",
      "人生本物旅，大化谁能超。",
      "以此慰我怀，援笔成长谣。",
      "耀灵驰西陆，少昊司秋节。",
      "翩翩野藿飞，澄澄寒潭洁。",
      "我生多艰虞，览物难为悦。",
      "时往若驰波，一逝不可辍。",
      "来忧如循环，百转还相结。",
      "御风伤绤絺，卒岁无衣褐。",
      "徘徊终何之，对影惟明月。"
    ]
  },
  {
    "id": "adcfe4dba9d696227dbae064f406429a",
    "title": "秋怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "凝霜凋兰蕙，白露被荆榛。",
      "好恶殊以何，零落同秋旻。",
      "天地无终极，物理难长存。",
      "持此有时躯，而怀常苦辛。",
      "始知至人德，乐道在守真。",
      "营魂不自慰，毕景岂再晨。"
    ]
  },
  {
    "id": "adcfe4dba9d696227dbae064f940c346",
    "title": "秋怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "秋夜一何长，漫漫难及晨。",
      "我非壮士志，胡为怀苦辛。",
      "披衣起徘徊，仰看参与辰。",
      "三星犹在户，河汉未西沈。",
      "世累忽相扰，百忧坐自臻。",
      "欢愉随时弃，衰病逐年侵。",
      "茕独自天启，多艰将焉畛。",
      "弃置无复道，惆怅难再陈。"
    ]
  },
  {
    "id": "adcfe4dba9d6962207ff5abef338c8df",
    "title": "拟涉江采芙蓉",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "采采芙蓉花，灼灼多佳色。",
      "日暮水层波，沉吟楚江侧。",
      "兰蕙不时生，芳洲安可得。",
      "馨香难久留，念此远行客。"
    ]
  },
  {
    "id": "adcfe4dba9d696225028aabc7a3185e2",
    "title": "拟古",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "朝采陌上花，夕玩庭中月。",
      "赏心亦何常，遇物即迁别。",
      "人情旦夕更，宠禄岂长托。",
      "颜阖逃鲁币，子搜恋丹穴。",
      "寡虑物可遗，欣名道自阙。",
      "修身非外求，达生信可乐。"
    ]
  },
  {
    "id": "adcfe4dba9d696225028aabc9a21936a",
    "title": "拟古",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "女萝本微薄，得依松柏枝。",
      "繁英何蕊蕊，密叶以萋萋。",
      "朝蒙庆云惠，夕被渥露滋。",
      "哀此小草心，自谓终不移。",
      "阴阳有变化，祸福自相基。",
      "凄寒变春旭，杲日忽阴霾。",
      "朔风振林莽，乔木难独持。",
      "松柏既摧败，女萝亦离披。",
      "流潦凋翠采，春日委青荑。",
      "薄祜由天启，知命复何疑。",
      "感此聊自慰，同归亮有期。",
      "森森千尺松，停停自偃盖。",
      "陵谷有变迁，此木独不改。",
      "既负栋梁材，岂辞剪与败。",
      "谁知岁寒姿，未足美人睐。",
      "兰蕙吐异香，云霞焕奇采。",
      "回首语寒松，持节将焉待。"
    ]
  },
  {
    "id": "adcfe4dba9d6962278b26955325dc8df",
    "title": "拟青青河畔草",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "灼灼桃李花，天天当风枝。",
      "皎皎彼姝女，媞媞好容仪。",
      "锵锵鸣玉佩，采采罗裳衣。",
      "佳人谁不慕，高节难与离。",
      "交爱无良媒，空令神魂驰。",
      "何不化行云，慰我长相思。"
    ]
  },
  {
    "id": "adcfe4dba9d69622734725f7f0a39b78",
    "title": "拟庭中有奇树",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "珍木生庭中，花叶含清芬。",
      "爱此好颜色，可以赠佳人。",
      "繁英久已茂，欲寄感无因。",
      "行行芳树下，不觉泪沾巾。",
      "谁谓感节物，有怀意所亲。"
    ]
  },
  {
    "id": "adcfe4dba9d69622bda97ee7a8bd4ccf",
    "title": "仲秋玩月怀敬孺凤孙两兄",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "丹桂花始芳，绿兰香未歇。",
      "之子隔异乡，奄忽至佳节。",
      "攀桂意莫舒，采兰心自结。",
      "持此欲赠问，道远音尘阙。",
      "惆怅望遥天，寒色生秋月。",
      "月色令人悲，入户还掩扉。",
      "琐窗凝素霭，瑶席委清晖。",
      "清晖不可扫，愁怀不能道。",
      "反忆远行人，应伤秋色好。",
      "与君为连枝，相见时何少。",
      "轗轲百年间，离忧摧人老。",
      "绵绵一寸心，迢迢行里道。"
    ]
  },
  {
    "id": "adcfe4dba9d69622da249e1fd4125add",
    "title": "记梦",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "晨风起幽闺，落月照东壁。",
      "念彼泉下人，凄怆无终极。",
      "昔别各千里，今别永幽隔。",
      "昨夜梦君来，朱颜若畴昔。",
      "搴帷相与言，似诉久离析。",
      "含悲语未毕，惊寤杳无迹。",
      "顾眄惟四壁，尔魂何由适。",
      "天路本茫茫，此理谁能识。",
      "反忆梦中情，默默思所历。"
    ]
  },
  {
    "id": "adcfe4dba9d69622da249e1fe5e9cf78",
    "title": "记梦",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "秋声何凄清，栖禽夜勿惊。",
      "我生逢百忧，感此涕自零。",
      "涕零可奈何，思君若流波。",
      "暂别伤契阔，永离况泉穴。",
      "房栊来悲风，虚空自生寒。",
      "忆昨梦寐中，仿佛睹君颜。",
      "惕寤无所见，形影空自怜。",
      "冥冥泉下人，曷云复来还。",
      "君往不复还，余生岂能延。",
      "寄居当几时，忧患在其间。",
      "昊天实为之，为之复何言。"
    ]
  },
  {
    "id": "adcfe4dba9d6962256d977d4a1be31cf",
    "title": "初晴",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "山村雨初晴，园林净如沐。",
      "皎洁寒潭清，泬秋旻肃。",
      "炎暑随节阑，清商因时复。",
      "兰蕙含宿滋，葵藿倾晨旭。",
      "花篱解残红，苔蹊著新绿。",
      "良游信可欢，客意苦拘束。",
      "何以遣我怀，自种庭前菊。"
    ]
  },
  {
    "id": "adcfe4dba9d6962297852e4b9d650ec6",
    "title": "送二兄赴蜀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "瑟瑟晚风兴，朗朗镫烛明。",
      "今夕共言笑，明晨即远行。",
      "清醑多且旨，嘉肴皆丰盈。",
      "行人怨离别，对酒不能倾。",
      "晤言欲相慰，未语涕自零。",
      "余心尚如此，客怀难为情。",
      "黾勉加餐饭，温恭交友生。",
      "劝君莫感伤，岁往若流星。",
      "努力各自爱，慎勿惭所生。"
    ]
  },
  {
    "id": "adcfe4dba9d6962297852e4b6d170b29",
    "title": "送二兄赴蜀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "流波恋故溪，栖乌忆旧枝。",
      "感此念同生，宿夕当别离。",
      "依依家人意，绵绵游子思。",
      "鸡鸣起行迈，焉得常相依。",
      "愁多夜转促，欲语难尽辞。",
      "勿怀川陆长，相晤自有期。",
      "勿为贫贱伤，勋业自有时。",
      "愿君爱玉体，慰我长渴饥。"
    ]
  },
  {
    "id": "adcfe4dba9d696229131407877150a1f",
    "title": "春日杂诗",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "仲春多清和，喜逢新雨后。",
      "驾言出行游，徘徊顾我囿。",
      "缟李被素锦，夭桃著丹绣。",
      "交交仓庚鸣，青青垄麦秀。",
      "谷晨亮可欢，客怀难为候。",
      "理来物非昔，感往情如旧。",
      "空怀淇颍心，徒羡松乔寿。",
      "此志未云就，俯仰终宇宙。",
      "焉得鲁阳戈，勿使曦娥骤。",
      "神仙非力求，富贵自天授。",
      "不如秉烛游，聊以慰昏昼。"
    ]
  },
  {
    "id": "adcfe4dba9d696225057813a3a0f2968",
    "title": "秋夜书怀",
    "authorName": "柯劭慧",
    "authorId": "adcfe4dba9d69622d1457b72d1457b72",
    "dynasty": "清",
    "content": [
      "明月皎皎流素晖，宿禽栖树惊忽飞。感此夜分不能寐，忧怀辗转若有维。",
      "披衣出户何所见，秋花烂缦霜中瘁。苍昊布惠万物茷，青娥司运百卉腓。",
      "谁知造化竟何意，由来好恶同荣萎。始悟人生须行乐，胡为憔悴令心悲，慊慊怀忧终何为。"
    ]
  },
  {
    "id": "adcfe4dba9ea4e0a2614fd3feb551897",
    "title": "晓行羊房道中",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "瘦马䭾残梦，惊看去路长。",
      "远烟低似水，小雪淡于霜。",
      "鸦阵连平陆，鸡声隔短墙。",
      "林端明霁色，不觉过羊房。"
    ]
  },
  {
    "id": "adcfe4dba9ea4e0aa4f5e3d968409380",
    "title": "重阳后三日登水南庄纵目楼",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "扶醉登楼怯，临风醒困眠。",
      "菊残重九后，雁没夕阳边。",
      "淡月如佳士，青山改少年。",
      "横裁罗底绢，平远写遥天。"
    ]
  },
  {
    "id": "adcfe4dba9ea4e0a2948c42260c58186",
    "title": "冬夜散步",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "小院凄清夜，新霜压冻烟。",
      "风鸣黄叶树，月漏白云天。",
      "竹里鹤时唳，窗中人未眠。",
      "步檐闲倚杖，吟罢意茫然。"
    ]
  },
  {
    "id": "adcfe4dba9ea4e0a54ae0d358d2dc32c",
    "title": "送潘师归女青道院",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "好雨宵来足，君归事耦耕。",
      "到门春水漫，压屋杏花明。",
      "短草扶轻策，长衫受晚晴。",
      "清明催上冢，吾亦欲山行。"
    ]
  },
  {
    "id": "adcfe4dba9ea4e0add7b7fa970b72597",
    "title": "闻蛩",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "秋来已十日，残暑未全平。",
      "忽听虫声动，能令凉思生。",
      "绪风时入树，北斗渐沈城。",
      "欹枕尚无寐，孤镫欲二更。"
    ]
  },
  {
    "id": "adcfe4dba9ea4e0acb4b0d0f7d906da4",
    "title": "由畏吾村入磨石口值雨",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "更入村深处，疏林十里蝉。",
      "前山新过雨，隔树远闻泉。",
      "吾意思编屋，平生懒问田。",
      "是中有佳客，应为访斜川。"
    ]
  },
  {
    "id": "adcfe4dba9ea4e0acb4b0d0f48ab2187",
    "title": "由畏吾村入磨石口值雨",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "时序倏已变，秋岚压接。",
      "荒烟迷旧垒，古木暗丛祠。",
      "摇落中年兴，渔樵出世思。",
      "邮亭渺何许，树杪见青旗。"
    ]
  },
  {
    "id": "adcfe4dba9ea4e0a032f74f980150401",
    "title": "花朝后二日小雨一阵薄有寒色",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "轻寒犹似早春时，独拥黄绸起较迟。",
      "燕子来寻当日垒，桃花开到过墙枝。",
      "一畦嫩雨栽花锸，半砚间云中酒诗。",
      "兀坐不知门外事，翛翛惟觉据梧宜。"
    ]
  },
  {
    "id": "adcfe4dba9ea4e0a08412e377b0cf50d",
    "title": "八月十五日田间请客",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "社日中秋并一晨，小陈蔬果会比邻。",
      "尽情酒罢天将暮，扶醉人归月满身。",
      "粳稻香中风渐劲，雁鸿声里夜初均。",
      "长安歌吹诚如海，未必清欢若此真。"
    ]
  },
  {
    "id": "adcfe4dba9ea4e0a2a07d7c0fd300147",
    "title": "村居书事有怀城中诸友",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "得归茅屋赋闲居，却扫依然静者初。",
      "浮白心情批酒券，杀青事业勘农书。",
      "连筒引水看浇菜，步屣缘堤课牧猪。",
      "除是邻翁来问字，并无人迹到门闾。"
    ]
  },
  {
    "id": "adcfe4dba9ea4e0a6521500ef18bc7ad",
    "title": "寒夜拥炉效范陆体时小屋料理初毕",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "坐拥重衾覆暖炉，一龛如橘蛰潜夫。",
      "青毡小叠红藤几，素壁高张碧海图。",
      "盘篆烟中烧柏子，煮茶声里睡狸奴。",
      "新诗改罢还思酒，絮督家僮犯夜沽。"
    ]
  },
  {
    "id": "adcfe4dba9ea4e0aac326cdbdebc906f",
    "title": "初夏西山道中绝句",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "雨后青山淡欲无，晴光处处满平芜。",
      "一枝短策前生伴，可是当年范石湖。"
    ]
  },
  {
    "id": "adcfe4dba9ea4e0aac326cdbfcf0aab1",
    "title": "初夏西山道中绝句",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "柳丝蘸雨金千缕，山际浮岚碧一痕。",
      "日晚牧儿驱犊过，炊烟浮出老人村。"
    ]
  },
  {
    "id": "adcfe4dba9ea4e0aac326cdbda034743",
    "title": "初夏西山道中绝句",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "小桥雁齿隔林红，夹水人家宛宛通。",
      "最是清和好天气，一村新绿酒旗风。"
    ]
  },
  {
    "id": "adcfe4dba9ea4e0aac326cdbd68f3209",
    "title": "初夏西山道中绝句",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "药阑东畔菜畦西，缓辔垂鞭信马蹄。",
      "粉蝶一双花里出，飞飞故著帽檐低。"
    ]
  },
  {
    "id": "adcfe4dba9ea4e0aac326cdb809a7ab7",
    "title": "初夏西山道中绝句",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "花藏竹掩小柴门，半架朱藤覆短垣。",
      "圣代极知非避世，偶逢鸡犬似桃源。"
    ]
  },
  {
    "id": "adcfe4dba9ea4e0aac326cdbed4e56e6",
    "title": "初夏西山道中绝句",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "晚烟散发出林间，一岁曾能几度还。",
      "十里吟鞭归未晚，夕阳影里过琅山。"
    ]
  },
  {
    "id": "adcfe4dba9ea4e0a9e6d9b95f0aab1b1",
    "title": "苇沟村",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "早发苇沟村，膏车出邮传。",
      "倦睫带残睡，春风醒酒面。",
      "板桥响马蹄，拍拍起凫雁。",
      "圆沙平似镜，幽草细如线。",
      "此古长城窟，有辽作凉殿。",
      "川原罫眼布，界限犬牙穿。",
      "人坐安车中，行店默数遍。",
      "宿粮不再舂，已阅五州县。"
    ]
  },
  {
    "id": "adcfe4dba9ea4e0a36a0d9bfe8d1e77e",
    "title": "盘泉",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "四山乱山堆，泉声石底响。",
      "问讯盘泉名，饭后一来访。",
      "崖高窄径纡，到此忽开敞。",
      "鲸甲走滑流，鱼鳞荡滉漾。",
      "岩僧迟我久，箕踞横藤杖。",
      "煮茗手支垆，拾薪披榛莽。",
      "展袖拂树阴，对坐平冈上。",
      "遥指青沟云，明朝约同往。"
    ]
  },
  {
    "id": "adcfe4dba9ea4e0a4f1886d01c53244f",
    "title": "晨霁园中作",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "晨霁天无云，飒树凉风至。",
      "草木明朝曦，青桐影在地。",
      "小院阗无人，苔径紫钱翠。",
      "幽人午梦醒，自喜无尘事。",
      "焚香对黄老，薙草命童稚。",
      "且复举一卮，悠悠径酣醉。"
    ]
  },
  {
    "id": "adcfe4dba9ea4e0aecccc5e5b792a356",
    "title": "露坐",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "露坐夜方浅，天外归云薄。",
      "新月挂西南，移时向城落。",
      "凉风入井阑，桐阴起乌鹊。",
      "镫火上楼台，流萤度珠箔。",
      "微凉静宵分，怀抱良不恶。",
      "吟诗欲忘眠，天街传夜柝。"
    ]
  },
  {
    "id": "adcfe4dba9ea4e0a79c06a74aa8271e8",
    "title": "避雨宿宏善寺",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "薄暮出郭门，迢迢川路永。",
      "西崦日将沈，前村烟欲瞑。",
      "敲叶雨声繁，号林风势猛。",
      "电影划高原，遥认招提境。",
      "取径到禅关，隔离出镫影。",
      "蛩语古廊深，苔侵石灶冷。",
      "道人止我宿，剖瓜代煎茗。",
      "尘世万蝇蚋，卧此虚堂静。",
      "一枕梦魂清，晨钟催客醒。"
    ]
  },
  {
    "id": "adcfe4dba9ea4e0aa3e01448a2303d85",
    "title": "春雨歌",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "夜雨潇潇隔窗纸，久不听之听甚喜。",
      "耳根心境顿为清，柳眼花胎初受洗。",
      "疏钟几点禁城边，新雁一声云树里。",
      "遥思南亩田膏虚，野老扶犁东作始。"
    ]
  },
  {
    "id": "adcfe4dba9ea4e0a1c45027cc5f8f7ad",
    "title": "焦山古鼎歌",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "海门风动香烟细，古殿光歊神鬼睨。",
      "玉歊宝匰想同陈，纪甗秦匜定分类。",
      "刘侯山骨终菌蠢，吴女金伭祇侈媚。",
      "摩挲不敢近亵玩，郏鄏俨睹成周治。",
      "镜如对面鉴毛发，动植惊潜七行字。",
      "千年独葆形神全，水哭山呜囚奰屃。",
      "何时流落江之浒，亚字栏干杂珠翠。",
      "有明权相分宜严，不与秦家别枭鸷。",
      "议礼何曾准汉唐，但缀青词固高位。",
      "苞苴四海逾天家，香冠竟致忠良弃。",
      "忽传宝气烛京口，逮系须臾等儿戏。",
      "老奴固应宝康瓠，大哉奚取宗庙器。",
      "金绳铁锁喧周道，席裹毡包拥津吏。",
      "忠弼堂前沈水焚，有耳耻闻鄢赵议。",
      "从来神物戒饕餮，培塿一败成转易。",
      "破镜飞天杳莫期，明珠还浦堪嗟异。",
      "感伤离合竟何常，移植灵岩享高士。",
      "清昼絪缊梵唱开，深堂斓驳魈踪避。",
      "洞荒三诏怪鹰巢，郁鬯谁陈举前堕。",
      "阅世昆明几劫灰，乾坤蚁战曾何啻。",
      "嗟予裹足未能游，屈首红蟫甘槁悴。",
      "江天安得眼双明，急呼袍笏轩昂拜。",
      "彭城跃水不可见，蕞尔那许同轩轾。",
      "程君好古继前邈，辨析鸟虫漏天意。",
      "书窗三复王维篇，瓦鼎茶烟扬诗思。"
    ]
  },
  {
    "id": "adcfe4dba9ea4e0a616fdf01737a9237",
    "title": "晚晴气爽镫火可亲偶翻近诗甲乙编次因成一律",
    "authorName": "文昭",
    "authorId": "adcfe4dba9ea4e0a11d0e628e60a2e13",
    "dynasty": "清",
    "content": [
      "得归茅屋远尘寰，造物多情不吝闲。",
      "惊酒断无门剥啄，亲人时有鸟问关。",
      "树头华月黄于橘，天外颓云墨似山。",
      "戏罢五禽还继火，数篇束笋手重删。"
    ]
  },
  {
    "id": "adcfe4dba9f0550748ebbe0ee76e9a44",
    "title": "送甥杜湘民南旋",
    "authorName": "王追骐",
    "authorId": "adcfe4dba9f05507d1457b72d1457b72",
    "dynasty": "清",
    "content": [
      "汝归仍是客，故国似无情。",
      "凉月才今夕，秋风已半生。",
      "相期他日梦，共爱盛时名。",
      "别意难持赠，江流不断声。"
    ]
  },
  {
    "id": "adcfe4dba9f05507c67e986ef929346a",
    "title": "孟秋客中",
    "authorName": "王追骐",
    "authorId": "adcfe4dba9f05507d1457b72d1457b72",
    "dynasty": "清",
    "content": [
      "秋飞一叶后，人在万山中。",
      "远笛荒村月，孤衾野店风。",
      "树衰容自老，虫细语偏雄。",
      "知我今宵梦，萧萧北地鸿。"
    ]
  },
  {
    "id": "adcfe4dbaa0167ac855ff5088955674e",
    "title": "冬初将晓枕上感赋",
    "authorName": "龄文",
    "authorId": "adcfe4dbaa0167acd1457b72d1457b72",
    "dynasty": "清",
    "content": [
      "初回残梦远钟轻，竹影摇窗月尚明。",
      "寒埘鸡啼催曙色，遥天雁唳断秋声。",
      "半生身世馀残局，百岁光阴悟晓檠。",
      "聚散悲欢知有定，牢愁无那此中情。"
    ]
  },
  {
    "id": "adcfe4dbaa0521f9d5e9865b199478ef",
    "title": "秋灯",
    "authorName": "张绍龄",
    "authorId": "adcfe4dbaa0521f9d1457b72d1457b72",
    "dynasty": "清",
    "content": [
      "放下帘钩斗已横，支颐独自对寒檠。",
      "焰摇始悟窗风入，光淡方知镜月明。",
      "与尔同尝凄切味，可能照出别离情。",
      "灯花结到秋闺里，是否征人计旅程。"
    ]
  },
  {
    "id": "adcfe4dbaa0521f91a3c3eceaff9f1ec",
    "title": "晚眺",
    "authorName": "张绍龄",
    "authorId": "adcfe4dbaa0521f9d1457b72d1457b72",
    "dynasty": "清",
    "content": [
      "晚来无事一身闲，瞻眺秋容倚竹关。",
      "戴笠僧披黄叶去，担柴人踏白云还。",
      "遥天雁鹜孤帆外，六代江山落照间。",
      "极目郊原生百感，功名未立鬓毛斑。"
    ]
  },
  {
    "id": "adcfe4dbaa0b449bd8a5c1bb54993563",
    "title": "暮春",
    "authorName": "沈芬",
    "authorId": "adcfe4dbaa0b449bd1457b72d1457b72",
    "dynasty": "清",
    "content": [
      "数声鶗鴂过，门巷罢秋千。",
      "怕看荼蘼架，春光又一年。"
    ]
  },
  {
    "id": "adcfe4dbaa0c506257640ed1325e14b7",
    "title": "壬戌述怀",
    "authorName": "吴世晋",
    "authorId": "adcfe4dbaa0c5062d1457b72d1457b72",
    "dynasty": "清",
    "content": [
      "惆怅平生莫我知，美人香草寄幽思。",
      "南冠濡滞吹箫客，北海飘零卖饼师。",
      "门内有谁怜阮籍，曲中久分失王维。",
      "杜鹃不解人潦倒，常向东风唱别离。"
    ]
  },
  {
    "id": "adcfe4dbaa13ba9396d6a6448f627c3d",
    "title": "凤岫春雨",
    "authorName": "柯廷第",
    "authorId": "adcfe4dbaa13ba93d1457b72d1457b72",
    "dynasty": "清",
    "content": [
      "岫耸东南万里遥，况当霢霂傍春朝。",
      "丝飘木末银花碎，响落松涛穴气寥。",
      "微雨过时生众沸，白云飞处有人樵。",
      "凭虚不尽烟霞想，漫付关荆仔细描。"
    ]
  },
  {
    "id": "adcfe4dbaa13ba934add4b3e8c618768",
    "title": "元兴寺",
    "authorName": "柯廷第",
    "authorId": "adcfe4dbaa13ba93d1457b72d1457b72",
    "dynasty": "清",
    "content": [
      "环溪列障化城中，曲水樽前布暖风。",
      "花鸟一帘应有分，云山四合若为通。",
      "径延修竹交加翠，波卷残霞潋滟红。",
      "比似吾庐更高枕，朅来雄剑说空空。"
    ]
  },
  {
    "id": "adcfe4dbaa13ba9302d0ff7099c55081",
    "title": "仙人掌",
    "authorName": "柯廷第",
    "authorId": "adcfe4dbaa13ba93d1457b72d1457b72",
    "dynasty": "清",
    "content": [
      "恰如承露汉金茎，一树翘然数片横。",
      "赋性雅宜辞艳冶，托根原合寄蓬瀛。",
      "朝飞细雨擎珠润，夜破微云捧月明。",
      "几许芳菲羞并列，且将劲质贯时荣。"
    ]
  },
  {
    "id": "adcfe4dbaa1e17be0d354f38f8fcca6f",
    "title": "铜雀台",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "恩共秦云断，愁随漳水盈。",
      "可怜丝管在，犹是昔年声。",
      "穗帐流尘集，璇阶蔓草生。",
      "只凭陵上月，回照绮罗情。"
    ]
  },
  {
    "id": "adcfe4dbaa1e17bea73f6e7eff38f25c",
    "title": "怀从叔川中",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "忆自沧江别，秋风泪满衣。",
      "已嗟行路远，况复寄书稀。",
      "雪尽巴流急，云深栈树微。",
      "相思如杜宇，长绕锦城飞。"
    ]
  },
  {
    "id": "adcfe4dbaa1e17be997c3dcdcca3eed8",
    "title": "计甫草至寓斋",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "门巷何萧索，惟君步屟频。",
      "青云几故旧，白首尚风尘。",
      "身受才名误，文从患难真。",
      "耦耕知未遂，相顾倍伤神。"
    ]
  },
  {
    "id": "adcfe4dbaa1e17be997c3dcd17cc3201",
    "title": "计甫草至寓斋",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "听话频年况，凄然泪不禁。",
      "岁荒生事俭，世难客愁深。",
      "孝友安时命，文章损道心。",
      "五侯空好士，叹息少知音。"
    ]
  },
  {
    "id": "adcfe4dbaa1e17be965ca81ac3c9efae",
    "title": "题书屋壁",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "繁花覆药栏，竟日自盘桓。",
      "欲掇浮名易，能持晚节难。",
      "蔬盘支岁俭，絮帽敌春寒。",
      "莫觅安心法，心闲是处安。"
    ]
  },
  {
    "id": "adcfe4dbaa1e17bee1e97e9a96a0e831",
    "title": "寄赠吴门故人",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "遥羡风流顾恺之，爱翻新曲覆残棋。",
      "家临绿水长洲苑，人在青山短簿祠。",
      "芳草渐逢归燕后，落花已过浴蚕时。",
      "一春不得陪游赏，苦恨蹉跎满鬓丝。"
    ]
  },
  {
    "id": "adcfe4dbaa1e17be8842bb87000407bc",
    "title": "雨过",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "枳篱蓬径苏门西，春雨初过半是泥。",
      "聊借酒枪消簿领，每除花簟作禅栖。",
      "病中书札宁辞懒，老去身名不厌低。",
      "自是芳兰易衰歇，可关鶗鴂尽情啼。"
    ]
  },
  {
    "id": "adcfe4dbaa1e17bed1741a8c232c8134",
    "title": "忆江氏园亭",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "君家卜筑倚花泾，风物佳时许叩扃。",
      "石骨透烟通体绿，松身卧藓一边青。",
      "纵横药树穿藤架，破碎溪山上画屏。",
      "记得年前曾往返，而今相忆鬓星星。"
    ]
  },
  {
    "id": "adcfe4dbaa1e17be6f588003d066d843",
    "title": "答友人出山之问",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "不嫌野父便交欢，讳说头衔是史官。",
      "车为久悬羞再驾，冠宜长挂怕重弹。",
      "丛祠散社分余肉，僧钵逢斋寄一餐。",
      "此段风流那易得，肯驰崄岨涉波澜。"
    ]
  },
  {
    "id": "adcfe4dbaa1e17be3051b6d53f33e6b5",
    "title": "东归道中",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "鹎鵊声中雨似丝，昏昏乡思苦难支。",
      "楝花风起归舟急，要趁黄鱼上箸时。"
    ]
  },
  {
    "id": "adcfe4dbaa1e17be3051b6d5b217d86c",
    "title": "东归道中",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "望见家山一抹青，澹烟初日漾江汀。",
      "先生才了还乡梦，已报轻帆过御亭。"
    ]
  },
  {
    "id": "adcfe4dbaa1e17be3051b6d5539b9d7e",
    "title": "东归道中",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "醉翻余沥浣征衣，喜向风尘暂息机。",
      "多少春明退朝客，十年曾有几人归。"
    ]
  },
  {
    "id": "adcfe4dbaa1e17bead8b54be026d6a5a",
    "title": "屡辱侍读王先生以卢藏用种明逸常彝甫见嘲未敢用鄙句唐突又蒙赐口号四章语意郑重督和甚切勉遵无言不酬之义敬答四首以当解嘲",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "江外重山接五湖，十年何幸住潜夫。",
      "诗翁但恋金门直，曾见渔洋树色无。"
    ]
  },
  {
    "id": "adcfe4dbaa1e17bead8b54beb63dc0c9",
    "title": "屡辱侍读王先生以卢藏用种明逸常彝甫见嘲未敢用鄙句唐突又蒙赐口号四章语意郑重督和甚切勉遵无言不酬之义敬答四首以当解嘲",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "芭谭相忆不胜情，竟彻皋比奉檄行。",
      "车服傥缘稽古力，便须飞札报诸生。"
    ]
  },
  {
    "id": "adcfe4dbaa1e17bead8b54be259b14cf",
    "title": "屡辱侍读王先生以卢藏用种明逸常彝甫见嘲未敢用鄙句唐突又蒙赐口号四章语意郑重督和甚切勉遵无言不酬之义敬答四首以当解嘲",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "暂因移疾守柴扃，曾是含香侍汉廷。",
      "太史错占天上象，岁星元异少微星。"
    ]
  },
  {
    "id": "adcfe4dbaa1e17bead8b54bef19efa44",
    "title": "屡辱侍读王先生以卢藏用种明逸常彝甫见嘲未敢用鄙句唐突又蒙赐口号四章语意郑重督和甚切勉遵无言不酬之义敬答四首以当解嘲",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "明年春水引归帆，的合移家占一岩。",
      "从此不称前进士，故人亲授隐君衔。"
    ]
  },
  {
    "id": "adcfe4dbaa1e17be7bd7c6a1ec194083",
    "title": "严氏传砚斋",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "迢迢先泽冠东吴，太守诒谋近亦无。",
      "绝胜风流王内史，祇书小卷付官奴。"
    ]
  },
  {
    "id": "adcfe4dbaa1e17be7bd7c6a1550a82b5",
    "title": "严氏传砚斋",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "室有牙签映缥缃，庭前书带数丛长。",
      "封胡羯末今如许，未怕年来砚沼荒。"
    ]
  },
  {
    "id": "adcfe4dbaa1e17be7bd7c6a19f118ad8",
    "title": "严氏传砚斋",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "燕寝凝香有昔贤，百年手泽至今传。",
      "铜山钱埒知多少，不敌君家宝砚田。"
    ]
  },
  {
    "id": "adcfe4dbaa1e17bebefe8aecea500816",
    "title": "官军行",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "乱飞沙禽吠村狗，官军夜逾谷城口。大船小船争避行，长年吞声复摇手。",
      "锦袍绣箙月中明，牛肉粗肥挏乳清。胡琴遍伊凉曲，尽是冰车铁马声。"
    ]
  },
  {
    "id": "adcfe4dbaa1e17beb5b9ea9111af8885",
    "title": "秋日送友人之秦",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "八月愁听鸿雁鸣，故人鞍马独西征。",
      "关城日落诸陵远，驿路天阴五时平。",
      "千里烽烟连朔气，万家砧杵断寒声。",
      "汉宫遗迹难重问，玉笛金笳动客情。"
    ]
  },
  {
    "id": "adcfe4dbaa1e17bee99d85a2be816cd0",
    "title": "春夜望月",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "客居如空山，风物澹欲绝。",
      "返照既已收，余霭旋明灭。",
      "泠泠冰下泉，了了松间雪。",
      "相对寂无言，禅心与初月。"
    ]
  },
  {
    "id": "adcfe4dbaa1e17be5eace169293cf725",
    "title": "同王十一赋得江猿吟翠屏送陆巴州之任",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "君不见巴东山色连巴西，江头日落风凄凄。行人过此不能去，停车愁听江猿啼。",
      "岩壑千里断行路，藤梢葛刺纷无数。啼猿弄此犹未了，倏然腾上青枫树。",
      "使君行指蚕丛祠，巴人道迎歌《竹枝》。歌声将绝猿声续，清音袅袅如哀玉。",
      "锦官驿外杂鸣泉，大剑山头悲落木。此日长安一忆君，知君遥宿阆城云。",
      "各中夜夜啼猿起，若到三声那可闻。"
    ]
  },
  {
    "id": "adcfe4dbaa1e17be5f7fcc8d158590c2",
    "title": "赠京卫守府",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "将军能舞丈二殳，少年笑骂轻竖儒。京城枹鼓百不虞，安坐营门一事无。",
      "蓟门风高白草枯，跨鞍远走叱拨驹。手抨角弓腰仆姑，去逐飞鸟追群狐。",
      "归来取酒黄公垆，炙牛作脯乳作酥。是时月出县浮屠，万家寂寂秋烟孤。",
      "笑从北里邀名妹，清歌妙舞红氍毹。满堂侠客相叫呼，酒酣立马争摴蒱。",
      "信手一擿喝作卢，眼中百万如锱铢。将军自诧高荆徒，区区礼法焉能拘。",
      "愿君善保千金躯，文州小丑方逋诛。国家右武需熊貙。",
      "行建牙纛西南隅。斩馘狸菟穷根株，遥飞捷书献群俘。",
      "立取侯印黄金涂，功名如此真丈夫。慎勿纵饮为粗疏，试开玉帐谈孙吴。"
    ]
  },
  {
    "id": "adcfe4dbaa1e17be3219777aabb3b7e2",
    "title": "闻刘主事移疾将往苏门赋赠",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "刘郎欲投效，去隐苏门山。区区青墨绶，弃擿如等闲。",
      "苏门自昔多幽趣，曾是孙登长啸处。山色遥连盘谷云，竹声半落淇园雨。",
      "秧苗参差槲叶齐，居人何减武陵溪。闭门自有飞花入，高枕常闻过鸟啼。",
      "刘郎乞身真不恶，葛巾布袍差足乐。案上频钞《内景经》，炉中祇养长生药。",
      "女能织帛男能耕，门生扶舁相随行。丈夫适意且如此，安用悠悠世上名。"
    ]
  },
  {
    "id": "adcfe4dbaa1e17bee322bbd57e092fc6",
    "title": "送人还抚宁",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "莺啼潭柘庵，草长桑干口。此时送君行，东风吹马首。",
      "关路遥连沙碛斜，知君今夜宿谁家。蓟州美酒滦州𩼿，好醉棠梨千树花。"
    ]
  },
  {
    "id": "adcfe4dbaa1e17be080257f6264c4248",
    "title": "世祖章皇帝挽诗",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "已致升平胙，兼高孝治名。",
      "弥留念文母，仓卒托阿衡。",
      "寝殿陈龙輴，离宫撤翠旌。",
      "犹传罪己诏，呜咽走苍生。",
      "南苑停调马，东邦罢贡鹰。",
      "车书方正统，弓剑忽遐升。",
      "玉几嗟空设，銮舆忆旧乘。",
      "苍茫哀痛日，大誓复金縢。"
    ]
  },
  {
    "id": "adcfe4dbaa1e17bede9f7babf4db152b",
    "title": "雨后舟中晚眺怀王十一",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "斜阳下兰陵，景物澹尘虑。",
      "草树竞含滋，夜来河上雨。",
      "涓涓泉乱鸣，霭霭霞初吐。",
      "之子渺何在，相思楚天暮。",
      "疏林表远村，微火明前渡。",
      "惆怅暮潮生，广陵隔烟雾。"
    ]
  },
  {
    "id": "adcfe4dbaa1e17be8fe6eb0b6c8adddd",
    "title": "忆宋牧仲黄州",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "齐安道上风土嘉，修篁卢橘森槎丫。",
      "使君簿领本无几，日未停午先放衙。",
      "徐呼官骑出江郭，蹋遍篱笋穿林花。",
      "青山隔岸敛晴雾，赤矶映水蒸明霞。",
      "竹鸡乱啼江路晚，乘兴径入鱼蛮家。",
      "我闻髯翁昔寓此，曾借隙地开耕畬。",
      "荷锄自种元修菜，赋诗屡乞桃花茶。",
      "有时月出江水碧，招携佳客浮轻楂。",
      "可怜遗迹渺难问，流传两赋人犹夸。",
      "使君南行颇快意，安用凭吊生咨嗟。",
      "江山风月不易得，殊胜贾傅官长沙。",
      "计期已见三寒食，明年候汝趋京华。"
    ]
  },
  {
    "id": "adcfe4dbaa1e17bee02549f1bde13eae",
    "title": "送屈生还南海",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "罗浮神仙堀，名胜天下闻。岧峣东西樵，异花霭氤氲。",
      "花间蛱蝶大于扇，疑是麻姑五色裙。君家旧住罗浮麓，偶负巾箱出岩谷。",
      "一枝藤杖宛如龙，徒步频歌远游曲。远游兴尽忽言还，莳药眠云掩旧关。",
      "惭予未绝三彭累，矫首罗浮那可攀。"
    ]
  },
  {
    "id": "adcfe4dbaa1e17be33542b4c43b35bb4",
    "title": "至清江浦贻上晨过舟中与之小饮",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "挂帆斗野亭，落帆淮南村。",
      "感君远相顾，舣棹枯槎根。",
      "是时涨初减，绿波半篙浑。",
      "凉吹满絺衣，入水生縠纹。",
      "携君坐船头，喜有浊酒温。",
      "景物况尔佳，烟柳摇初暾。",
      "试鲙水精鳞，堆雪随风翻。",
      "君虽不解饮，为我尽此樽。",
      "我侪本不羁，所志非高轩。",
      "微官偶为累，坐困簿领烦。",
      "幸然脱尘鞅，如鸟辞笼樊。",
      "千里得良晤，一笑眉宇掀。",
      "借问平生交，零落今谁存。",
      "东西与南北，逝川日沄沄。",
      "俯视诸儿曹，琐细何足论。",
      "会当吐壮气，一往虹霓奔。",
      "岸巾抵两掌，不顾四坐闻。",
      "君盍恕我狂，毋令遽声吞。",
      "明发复行迈，相望青绮门。"
    ]
  },
  {
    "id": "adcfe4dbaa1e17be50d882c2a3ffe86d",
    "title": "舟往尧峰遇雨",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "横塘渡口北风起，横山蒙蒙水云里。",
      "老夫鼓柁西南游，急雨随风打船尾。",
      "舂锄插喙栖沙汀，蜻蛉接翅飞从横。",
      "风头泼墨雨脚白，阿香隐隐将车行。",
      "柁楼浊浪大如许，停船暂缆前村树。",
      "独有渔师不畏风，张帆曳网湖中去。"
    ]
  },
  {
    "id": "adcfe4dbaa1e17be19ca5aa5fa9db45d",
    "title": "草堂",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "草堂主人久不出，屣步堂前幽兴赊。",
      "豆棚笼翠遍生荚，桂树团阴初着花。",
      "绕径胡蜂每下上，辞巢社燕纷欢哔。",
      "暮年杜门无事了，敢复恼汝东西家。"
    ]
  },
  {
    "id": "adcfe4dbaa1e17be59c9cef18ed5fda4",
    "title": "两不如篇",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "我不如王仪曹，爱驱烟墨追风骚；我不如梁侍御，遍参耆宿啖蔬茹。",
      "诏恩休沐一事无，相携不待折简呼。金鱼池上莺啼蚤，共握蒲葵藉芳草。",
      "慈仁寺中花更稠，酒酣覆尽白玉舟。自惭不作一钱直，惟有谈谐略相及。",
      "联镳接茵能几时，归来又荷田间笠。伯劳燕子西复东，青春堂堂如转蓬。",
      "中原二子无消息，独立斜阳数去鸿。"
    ]
  },
  {
    "id": "adcfe4dbaa1e17be2c628cf58200b42f",
    "title": "叶子阳生劝予出山以此答之",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "事不理，问伯始，济世安人亦徒尔。事不谐，谐文开，杜门却轨何为哉？",
      "北路鱼，南路徐，朱轮锦幛塞通衢。江千万，蔡五百，铜山金埒无遗策。",
      "势焰炙手手可势，往往古今齐一辙。尧峰野叟独怡然，常栖茅屋耕石田。",
      "新知惟恃壁间杖，旧物剩有床头毡。比来鬓秃齿都豁，但守陇亩终余年。",
      "君不见大鹏小鴳各有慕，世人未必知其故。功名富贵能几时，久已掉头不复顾。"
    ]
  },
  {
    "id": "adcfe4dbaa1e17bea25661f02ba1c1d5",
    "title": "读书",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "龙钟五十五，仿佛如华颠。",
      "崇朝手残书，移日即茫然。",
      "回忆羁贯初，骏快颇翩翩。",
      "过目了大义，少选竟一编。",
      "倍诵若泻水，不受长者鞭。",
      "因之易骄惰，研习未肯专。",
      "谁知老将至，意象衰于前。",
      "力学诚上策，有志无其年。",
      "夜阑烛跋短，余光岂迁延。",
      "身非袁伯业，抚卷惭先贤。"
    ]
  },
  {
    "id": "adcfe4dbaa1e17be3a70cf7183095c6b",
    "title": "奉赠徐健庵前辈",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "娄水之所经，嵯峨玉山塔。",
      "羡此一隅地，人杰踵相蹑。",
      "公家伯仲叔，埙篪互酬答。",
      "翻然排天门，声望后先接。",
      "中朝共推仰，号为冠盖甲。",
      "长公最雄迈，户外朋簪盍。",
      "慰问倾篚筐，宴笑倒樽榼。",
      "频躧长者履，且置诸生榻。",
      "辟若大瀛海，众流鲜不纳。",
      "胸期极潇洒，经术况淹洽。",
      "观其所著书，无语肯落夹。",
      "壮采陈绘组，宏音振镗鞳。",
      "当今右文时，诏修经国业。",
      "已开兰台局，匪但给笔札。",
      "前史颇浩瀚，殊论苦未协。",
      "学识如长公，才又富开阖。",
      "发凡必超妙，寓思当周匝。",
      "下上三百载，历历在眉睫。",
      "何不任著述，俾作群贤法。",
      "幸绸金匮余，奴仆命寿晔。"
    ]
  },
  {
    "id": "adcfe4dbaa1e17be0ddd39edd3c7b937",
    "title": "吴公绅索洞庭游稿赋此寄之",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "平生爱山看不足，支颐远望西山麓。",
      "今年身似不羁鹤，竟理飞帆挈行襆。",
      "山中佳处推石公，俯视群峰皆婢仆。",
      "怪奇自是惊心魂，秀丽真能扑眉目。",
      "橘林璀灿步障锦，云峦宛转屏风绿。",
      "天风不起镜流平，展尽生绡三百幅。",
      "老僧知我非生人，炒栗煮茶频见肃。",
      "枇杷花开雪满路，点缀衣巾犹馥馥。",
      "危桥夭矫曲洞幽，别束行縢恣探逐。",
      "洞里仙人不我瞋，遍启窗棂驱蝙蝠。",
      "数堆石髓堪采吃，味美胜餐玄圃玉。",
      "从今解笑嵇叔夜，俗骨尘缘无此福。",
      "归来恍惚梦中游，欲记旋忘什五六。",
      "明春约君共长往，拂石更题招隐曲。"
    ]
  },
  {
    "id": "adcfe4dbaa1e17be292bf9a5ccb14981",
    "title": "送惠生元龙并寄纶霞佥事",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "惠生元非山泽癯，东吴学者推通儒。",
      "六经训故师马服，五言章句卑应徐。",
      "连年襆被事行役，往返殆受饥寒驱。",
      "平原先生富才望，生也从之曳修裾。",
      "埙篪彼此迭酬倡，岂伊挟瑟逢齐竽。",
      "昨朝喜生似忆我，拿舟竟过尧峰墟。",
      "蓼花炫眼绕野岸，候虫聒耳鸣阶除。",
      "此时空山苦寂寞，幸哉有客来门庐。",
      "夜深共剪雨窗烛，年聆快论频轩渠。",
      "生言平原许受粲，行将脂辖驰驴车。",
      "丈夫故有四方志，安能拘守待兔株。",
      "嗟予与生交契久，相需不啻蛩随驉。",
      "如何忽被有力夺，后来彭戴知谁与？",
      "一发青山是齐鲁，望中道路殊萦纡。",
      "老夫老矣衰且甚，过从无日良可吁。",
      "只今平原亦间阔，折柬未附双鲤鱼。",
      "江湖满地水流碧，鸿雁叫月天涵虚。",
      "岁寒但愿佳眠食，为余问讯今何如。"
    ]
  },
  {
    "id": "adcfe4dbaa1e17be5047bc5a3d616249",
    "title": "长门怨",
    "authorName": "汪琬",
    "authorId": "adcfe4dbaa1e17bed1457b72d1457b72",
    "dynasty": "清",
    "content": [
      "长门寂寞地，独坐易惊秋。",
      "罗幌金风起，纱窗碧月流。",
      "残妆销翡翠，艳曲罢空侯。",
      "玉辇游何处，君恩不可留。"
    ]
  },
  {
    "id": "adcfe4dbaa2164049fbacca8779c4749",
    "title": "赠杜于皇",
    "authorName": "刘中柱",
    "authorId": "adcfe4dbaa216404d1457b72d1457b72",
    "dynasty": "清",
    "content": [
      "名士天涯盛，襄阳耆旧稀。",
      "风尘双鬓短，心事十年违。",
      "酒对深镫酌，垆当冻雪围。",
      "无端悲喜集，明日送君归。"
    ]
  },
  {
    "id": "adcfe4dbaa216404b359be2bbb5a8d15",
    "title": "夜发江心驿",
    "authorName": "刘中柱",
    "authorId": "adcfe4dbaa216404d1457b72d1457b72",
    "dynasty": "清",
    "content": [
      "怀归眠不得，荒驿五更寒。",
      "路曲听鸡转，林昏立马看。",
      "霜花迎面落，月影照身残。",
      "犹有牵衣者，殷勤泪暗弹。"
    ]
  },
  {
    "id": "adcfe4dbaa21640487de0f1f0926bbc1",
    "title": "送毛大可检讨假归",
    "authorName": "刘中柱",
    "authorId": "adcfe4dbaa216404d1457b72d1457b72",
    "dynasty": "清",
    "content": [
      "玉河桥畔柳疏疏，最是离情不自如。",
      "同调十年怀旧雨，归装一束只残书。",
      "镫红酒绿围炉后，花落莺啼拨棹初。",
      "回首上林人衮衮，马头尘起拂金鱼。"
    ]
  },
  {
    "id": "adcfe4dbaa21640452b6d5b16a53d1a6",
    "title": "赠朱锡鬯",
    "authorName": "刘中柱",
    "authorId": "adcfe4dbaa216404d1457b72d1457b72",
    "dynasty": "清",
    "content": [
      "海鹤从东来，翛然冰雪姿。",
      "徘徊不肯下，戢羽何所之。",
      "飞凌青汉上，栖止苍松枝。",
      "渴饮蓬瀛水，饥啄商山芝。",
      "取意贵适性，唳发生清飔。",
      "俯视笼中鸟，局蹐深堪悲。",
      "虞人空叹羡，矰缴将安施。"
    ]
  },
  {
    "id": "adcfe4dbaa2531eb0ea0fb0b9353519e",
    "title": "与吴茂才夜话",
    "authorName": "查揆",
    "authorId": "adcfe4dbaa2531ebe5a4d6bfd757719e",
    "dynasty": "清",
    "content": [
      "怜君似秋雁，易起旅人愁。",
      "梦醒砧双杵，镫寒雨一楼。",
      "黄花吟影瘦，白鹭鬓毛秋。",
      "无那聆情话，荒鸡乱唱筹。"
    ]
  },
  {
    "id": "adcfe4dbaa2531eb884272e940e09072",
    "title": "谒张忠烈公墓",
    "authorName": "查揆",
    "authorId": "adcfe4dbaa2531ebe5a4d6bfd757719e",
    "dynasty": "清",
    "content": [
      "楼船兵气黯滃洲，丞相祠堂叱牧牛。",
      "雁宕寒深虹贯日，龛山涛落雪惊秋。",
      "头颅已送田横岛，妻子虚随范蠡舟。",
      "更向江南怀阁部，梅花岭上暮云愁。"
    ]
  },
  {
    "id": "adcfe4dbaa39cb4d4c2f06e90aeaeca8",
    "title": "宗伯奎玉庭师以承晖园纪恩诗见示敬赋二律奉呈",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "春晖仍许近宸晖，如此园亭遇亦稀。",
      "汉代韦平有堂构，唐家坏颋共枢机。",
      "雕梁旧燕来重贺，乔木新莺喜惯飞。",
      "省识君恩深似海，先教合浦返珠玑。"
    ]
  },
  {
    "id": "adcfe4dbaa39cb4d4c2f06e96ed4bba7",
    "title": "宗伯奎玉庭师以承晖园纪恩诗见示敬赋二律奉呈",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "早朝才罢即循陔，鱼鸟犹欣杖履来。",
      "依旧横床满簪笏，从知留地起楼台。",
      "飞泉叠石酬心赏，垂柳高梧问手栽。",
      "得傍师门经两世，几能日涉许追陪。"
    ]
  },
  {
    "id": "adcfe4dbaa39cb4dca7773449a210493",
    "title": "蓬莱阁观海",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "斗室不悬五岳图，尺水不容万斛橹。",
      "半生劳劳走尘土，眼界局促心郁纡。",
      "我家恰送江入海，一角未许窥全模。",
      "今朝放眼向海若，浮天际地无方隅。",
      "晴光照耀闪金碧，大竹小竹擎盘珠。",
      "老龙翻鳞起骤雨，沙门杳霭云模糊。",
      "晨霞暮烟各殊状，百怪变化才须臾。",
      "东连朝鲜北辽沈，浪舶点点飞鹥凫。",
      "奇观如此得未有，径思饱泛十幅蒲。",
      "徒夸蜃市小楼阁，如以蠡测良区区。",
      "天风吹我登三壶，玉扃金阙神仙都。",
      "琴声乍听伯牙弄，锦样艳说鲛人铺。",
      "袖中携石偶然耳，至今文采祠髯苏。",
      "矶头问取钓鳌客，不知入网谁珊瑚。"
    ]
  },
  {
    "id": "adcfe4dbaa39cb4de7a9541e66d0f90b",
    "title": "十一月五日登岱至对松山",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "泰山之龙跨东海，造化钟灵溯真宰。我来眺海复登山，天下奇观此焉在。",
      "朔风几日吹飞沙，简书期促心咨嗟。岱神默祷辄有应，今朝不遣纤尘遮。",
      "初寻红门便腰脚，停舆小憩壶天阁。大夫松岂是秦封，到此方成好丘壑。",
      "冷泉犹泻白琼瑶，仄径刚横红略彴。千盘峭壁对松山，阴吼涛声上巢鹤。",
      "南天门近咫尺耳，西日回看瞬将落，未须供张烦主人，跻顶且教留后约。",
      "兹山卅里高莫高，兹游短晷谁能豪。作诗寄语入山者，未成一篑功徒劳。"
    ]
  },
  {
    "id": "adcfe4dbaa39cb4d1dd0e649c29ccd9a",
    "title": "对酒",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "诸葛耕南阳，有四十五顷。",
      "生不尺寸增，死不恩泽请。",
      "谨慎蒙主知，感激效驰骋。",
      "衣食无赢财，臣范宜共省。",
      "廿年耗官仓，节缩获禾秉。",
      "丰岁甘薄收，粗粝已多幸。",
      "仰惭古人贤，躬未锄荒梗。",
      "勤力谢农夫，子孙世同井。"
    ]
  },
  {
    "id": "adcfe4dbaa39cb4d1dd0e649d0716735",
    "title": "对酒",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "寒鱼潜冻水，自乐渊潭深。",
      "临水投饼饵，惊鳞乳浮沉。",
      "得食良足喜，吞钩问何心。",
      "不如依密藻，免使冰棱侵。",
      "龙门起春浪，一跃轻千寻。"
    ]
  },
  {
    "id": "adcfe4dbaa39cb4de057e63193a779e2",
    "title": "后对酒",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "羲之罢会稽，隘量为怀祖。",
      "责子愧坦之，语颇近迁怒。",
      "一篇誓墓文，止增饰辞苦。",
      "二尊尚可欺，窃笑到童竖。",
      "丈夫进退间，磊落披胸府。",
      "鸿鹄志云霄，燕雀安足数。",
      "淮阴亦褊衷，鞅鞅羞哙伍。"
    ]
  },
  {
    "id": "adcfe4dbaa39cb4de057e631de9cb459",
    "title": "后对酒",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "窃鈇意邻子，认履还乡人。",
      "积疑固生暗，矫情亦失真。",
      "人事日相嬲，风中无停轮。",
      "吾心纵如枰，铢两难使均。",
      "平阳昔入相，日夜但饱醇。",
      "宾客欲有言，醉去无所陈。",
      "浊醪信妙理，清静完吾淳。"
    ]
  },
  {
    "id": "adcfe4dbaa39cb4de057e631c416aeda",
    "title": "后对酒",
    "authorName": "季芝昌",
    "authorId": "adcfe4dbaa39cb4dbf201d54f9d11525",
    "dynasty": "清",
    "content": [
      "新息以功显，不朽兼立言。为贵可使贱，惜与梁窦论。",
      "终缘拜床下，遂起珠犀冤。观物亮为察，省已智犹昏。",
      "平生少游语，念之如春温。毒雾薰浪泊，何如守田园。",
      "请诵《大人传》，一笑虱处裈。"
    ]
  },
  {
    "id": "adcfe4dbaa423f6d0d77d91a378d92f3",
    "title": "永诀",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "盖棺成永诀，容貌尚如花。",
      "襟袖腰仍细，裙钗鬓未华。",
      "可怜金屈戍，长恨玉钩斜。",
      "云雨巫山梦，魂归楚岫赊。"
    ]
  },
  {
    "id": "adcfe4dbaa423f6d17a38652605701c5",
    "title": "辛亥1911年履端闻雷",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "夙有云雷愿，今传第一声。",
      "为霖元旦始，造物及时鸣。",
      "鼓动乾坤力，经纶化育情。",
      "震聋兼发聩，馀泽荫苍生。"
    ]
  },
  {
    "id": "adcfe4dbaa423f6d9d91dcbda045a04d",
    "title": "悼亡",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "搁住汪汪泪，人前不敢啼。",
      "百年魂已断，一死梦终迷。",
      "入室谁含笑，言归孰问期。",
      "莺莺兼燕燕，凄绝已成泥。"
    ]
  },
  {
    "id": "adcfe4dbaa423f6dcdf32ec0545a7920",
    "title": "四老诗",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "色空空色色空空，老衲无心秃已童。",
      "身外雨花都旧障，禅家岁月任飘蓬。",
      "须眉面壁浑经里，衣钵随缘出定中。",
      "修到几生情种在，长教欢喜妙无穷。"
    ]
  },
  {
    "id": "adcfe4dbaa423f6dcdf32ec03bd5b016",
    "title": "四老诗",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "凄然羞听凤求凰，白发思家怅老郎。",
      "岁岁怜人花烛艳，悠悠无梦蝶蜂狂。",
      "魂销鸳浦清猿泪，心怯蚕房病骥僵。",
      "长羡孤山迟鹤者，梅妻奚自拥寒香。"
    ]
  },
  {
    "id": "adcfe4dbaa423f6d5c6ab88f49951c2a",
    "title": "读梁成楠钓龙台古风即用原韵赋七律呈政",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "杰士胸襟郁勃哉，狂歌啸起钓龙台。",
      "君王已遂骑鲸去，神鬼群惊破壁来。",
      "旧事兴亡麋鹿感，长篇歌泣凤凰才。",
      "登临无限云雷愿，横恣翁山笔阵开。"
    ]
  },
  {
    "id": "adcfe4dbaa423f6d02ac14273c7e2620",
    "title": "赠芝兰女校书阿英",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "一双俊眼一弯眉，一点灵犀一种痴。",
      "秋水精神冰作骨，玉山温润雪侵肌。",
      "金樽绿酒春生颊，红袖青灯夜诵诗。",
      "最好曲终琴罢后，芙蓉烟里话相思。"
    ]
  },
  {
    "id": "adcfe4dbaa423f6db8baf54e563491fe",
    "title": "忆阿英",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "芝兰女史唤阿英，皓齿明眸最有情。",
      "吹竹弹丝饶妩媚，携云握雨大宁馨。",
      "怜他痴绝颠鸾凤，顾我缘悭隔死生。",
      "底事音容尚如昨，奈何回溯不分明。"
    ]
  },
  {
    "id": "adcfe4dbaa423f6dcdf32ec09680a340",
    "title": "四老诗",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "少入名场倜傥哉，笙箫催上凤凰才。",
      "自从文武衣冠改，阅尽悲欢离合哀。",
      "两鬓星霜惊鼓角，卅年歌舞艳楼台。",
      "落花芳草梨园暮，犹唱开元旧曲来。"
    ]
  },
  {
    "id": "adcfe4dbaa423f6dcdf32ec0bb523a81",
    "title": "四老诗",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "珍重香馀旧舞衣，雏鬟声价忆依依。",
      "京华色艺当时冠，身世风流觉昨非。",
      "眉语半含春绪冷，琴心一曲古欢违。",
      "踌躇归凤求凰意，翠幕低垂又夕晖。"
    ]
  },
  {
    "id": "adcfe4dbaa423f6dadaaf2be3b4e236f",
    "title": "游剑潭寺",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "一麾云水叩禅关，古寺修篁泊艇间。",
      "鸥梦定知沧海变，桃源能避几家闲。",
      "入门忍读前时句，对面重看旧识山。",
      "为问龙泉缘底事，潭心不改碧潺潺。"
    ]
  },
  {
    "id": "adcfe4dbaa423f6d52493be20f8a65e0",
    "title": "桃花扇传奇书后",
    "authorName": "赵元安",
    "authorId": "adcfe4dbaa423f6d3c947bc2912ae469",
    "dynasty": "清",
    "content": [
      "桃花扇，何由见，才子佳人缘一线。",
      "欢时喜共桃花宴，合时笑对桃花面。",
      "悲时红迸桃花溅，离时香醉桃花片。",
      "桃花阅尽国兴亡，抵死花心终不变。",
      "江山破碎不如花，依旧桃花堪作传。",
      "请君莫作寻常看，一字一血肝肠断。"
    ]
  },
  {
    "id": "adcfe4dbaa6017c5c0728437ee6f5d23",
    "title": "寄胡柏庵",
    "authorName": "大宁",
    "authorId": "adcfe4dbaa6017c5d1457b72d1457b72",
    "dynasty": "清",
    "content": [
      "时有渡江梦，孤怀历岁深。",
      "澹云归鸟意，春树野人心。",
      "岸草青连屋，山花红满林。",
      "好知千古事，明日几回寻。"
    ]
  },
  {
    "id": "adcfe4dbaa6017c531d7b2803c7db91e",
    "title": "杂韵",
    "authorName": "大宁",
    "authorId": "adcfe4dbaa6017c5d1457b72d1457b72",
    "dynasty": "清",
    "content": [
      "峰顶屋三间，松边石一片。",
      "早晚云飞来，只有樵夫见。"
    ]
  },
  {
    "id": "adcfe4dbaa6264b3e27d9007ce90aec9",
    "title": "渔村",
    "authorName": "荫在",
    "authorId": "adcfe4dbaa6264b3d1457b72d1457b72",
    "dynasty": "清",
    "content": [
      "枯藤络危石，略彴不可渡。",
      "渔路淡如烟，烟中有人住。",
      "忽闻欸乃声，长短自成句。",
      "棹入明月湾，幽村隔云树。",
      "芦花风萧萧，秋水飞白鹭。"
    ]
  },
  {
    "id": "adcfe4dbaa6264b3d6fc28f1b4aeba34",
    "title": "访隐",
    "authorName": "荫在",
    "authorId": "adcfe4dbaa6264b3d1457b72d1457b72",
    "dynasty": "清",
    "content": [
      "问尽采樵者，无人知隐君。",
      "万山最深处，相随惟孤云。"
    ]
  },
  {
    "id": "adcfe4dbaa641e0c257fd32043c09c72",
    "title": "旅困值雪",
    "authorName": "高之騊",
    "authorId": "adcfe4dbaa641e0cd1457b72d1457b72",
    "dynasty": "清",
    "content": [
      "冻合遥天暮雪飞，寒肩孤耸拥鹑衣。",
      "臣饥欲死当安命，寇乱如麻敢曰归。",
      "兄弟鹡鸰贫共急，儿孙牛马老相依。",
      "北风吹背萧萧冷，谁寄梅花到竹扉。"
    ]
  },
  {
    "id": "adcfe4dbaa7373db45a3fc378244724c",
    "title": "过傅掌雷太史晓园",
    "authorName": "魏裔介",
    "authorId": "adcfe4dbaa7373db962e56a8b618c321",
    "dynasty": "清",
    "content": [
      "自有沧洲意，潇然三径清。",
      "藉花能醉客，坐树不妨莺。",
      "著述淹风雨，交游念死生。",
      "浊醪君不惜，一晤一回酲。"
    ]
  },
  {
    "id": "adcfe4dbaa7373db766fc49e8013aeb9",
    "title": "送友人白青玉归",
    "authorName": "魏裔介",
    "authorId": "adcfe4dbaa7373db962e56a8b618c321",
    "dynasty": "清",
    "content": [
      "故园一片月，相照共生平。",
      "俭岁无忧色，山田惟力耕。",
      "床头留旧酿，世事尽浮名。",
      "余亦明年去，闲看春草生。"
    ]
  },
  {
    "id": "adcfe4dbaa7373db7dbae0646d413074",
    "title": "秋怀",
    "authorName": "魏裔介",
    "authorId": "adcfe4dbaa7373db962e56a8b618c321",
    "dynasty": "清",
    "content": [
      "秋云冉冉暮，庭草惜青光。",
      "雨气留空翠，鸦声落夕阳。",
      "摊书鱼蠹老，岸帻酒杯香。",
      "亦有竹林意，何人是古狂。"
    ]
  },
  {
    "id": "adcfe4dbaa7373db4b6310472311d1de",
    "title": "自安定门旋由水关南望德胜门述目所见",
    "authorName": "魏裔介",
    "authorId": "adcfe4dbaa7373db962e56a8b618c321",
    "dynasty": "清",
    "content": [
      "晓巘映朝暾，人家野水村。",
      "楼残遗堞立，寺废古钟存。",
      "解冻春云漾，呼鹰猎马驯。",
      "干戈息数载，犹有哭声吞。"
    ]
  },
  {
    "id": "adcfe4dbaa7373dbb5aa19cbedbda46d",
    "title": "和纪伯紫",
    "authorName": "魏裔介",
    "authorId": "adcfe4dbaa7373db962e56a8b618c321",
    "dynasty": "清",
    "content": [
      "钟山醉老太平春，自与云霞道气亲。",
      "三代尚存惟我辈，百年独步见斯人。",
      "久居深巷绝华毂，耻向侯门吐锦茵。",
      "高隐从来思济世，殷勤属我作良臣。"
    ]
  },
  {
    "id": "adcfe4dbaa7373db68ad5b1d668e6aac",
    "title": "送王思龄归合肥",
    "authorName": "魏裔介",
    "authorId": "adcfe4dbaa7373db962e56a8b618c321",
    "dynasty": "清",
    "content": [
      "长安有客思山桂，挂席秋风潞河汭。边城一雁正高飞，爽气澄霞雨新霁。",
      "忆昨承恩衣绣衣，太仓充溢鼠雀稀。六军白粲满区釜，君王玉馔有光辉。",
      "左省高资重廷阙，特简清秩班卿月。入告我后尽嘉谋，退食委蛇无请谒。",
      "江上云山梦里来，知君肝胆几徘徊。金樽满酌不辞醉，茫然清兴使人哀。",
      "君不见八公仙去空山色，濡须之水流不息。功成方可拂衣去，莫到淮南忘蓟北。"
    ]
  },
  {
    "id": "adcfe4dbaa7b8d466d43e3dfe4062ff3",
    "title": "大石屋",
    "authorName": "何文焕",
    "authorId": "adcfe4dbaa7b8d46d1457b72d1457b72",
    "dynasty": "清",
    "content": [
      "结构高岩上，凌虚别有天。",
      "漫将山作屋，还就石为山。",
      "树色森遐坂，风声咽细泉。",
      "下方人不见，占断白云边。"
    ]
  },
  {
    "id": "adcfe4dbaa7b8d461cd679c303cc84b8",
    "title": "秋日有怀王修竹志熙",
    "authorName": "何文焕",
    "authorId": "adcfe4dbaa7b8d46d1457b72d1457b72",
    "dynasty": "清",
    "content": [
      "名士今谁数，风流王子猷。",
      "一时文水别，八月武林游。",
      "虚馆绿阴晚，高原红树秋。",
      "何能忽相见，云远思悠悠。"
    ]
  },
  {
    "id": "adcfe4dbaa7b8d465cfe7a48f7685aba",
    "title": "鸳鸯湖杂咏",
    "authorName": "何文焕",
    "authorId": "adcfe4dbaa7b8d46d1457b72d1457b72",
    "dynasty": "清",
    "content": [
      "村深午后不闻鸡，时有幽禽隔树啼。",
      "问着春光何处好，胭脂桥在望吴西。"
    ]
  },
  {
    "id": "adcfe4dbaa7b8d465cfe7a48d36fff9d",
    "title": "鸳鸯湖杂咏",
    "authorName": "何文焕",
    "authorId": "adcfe4dbaa7b8d46d1457b72d1457b72",
    "dynasty": "清",
    "content": [
      "船似飞凫掠断矶，屋如蜗壳掩寒扉。",
      "九斤潭下秋波阔，七里桥边春水肥。"
    ]
  },
  {
    "id": "adcfe4dbaa7b8d46071bd40000a2152c",
    "title": "秋山行旅",
    "authorName": "何文焕",
    "authorId": "adcfe4dbaa7b8d46d1457b72d1457b72",
    "dynasty": "清",
    "content": [
      "西风下木叶，萧萧湘水波。",
      "空山黯秋色，肃肃鸿雁过。",
      "渺邈思帝子，羁人发长歌。",
      "徊徨骇岩壑，烟光晕薜萝。"
    ]
  },
  {
    "id": "adcfe4dbaa7b8d467e4bba9657527ec6",
    "title": "再集永宇溪庄",
    "authorName": "何文焕",
    "authorId": "adcfe4dbaa7b8d46d1457b72d1457b72",
    "dynasty": "清",
    "content": [
      "重游惬幽赏，首夏绿阴新。",
      "日月不可驻，风光殊悦人。",
      "丝桐发逸响，兴洽对金樽。",
      "窗静众香吐，树深百鸟喧。",
      "流云多故态，闲旷夙所珍。",
      "逍遥望千古，一笑付清言。"
    ]
  },
  {
    "id": "adcfe4dbaa7d5ad10ea536a1370b8e44",
    "title": "秋日感怀",
    "authorName": "张裕谷",
    "authorId": "adcfe4dbaa7d5ad1d1457b72d1457b72",
    "dynasty": "清",
    "content": [
      "刺桐花老紫萸香，又听宾鸿唳早霜。",
      "沙草寒依秋火白，瘴云低压夕阳黄。",
      "城头钟鼓初逢夜，村落人家未涤场。",
      "好煞蛮歌清月下，不须镫火照河梁。"
    ]
  },
  {
    "id": "adcfe4dbaa7d5ad10b3b5182c658b7da",
    "title": "山城",
    "authorName": "张裕谷",
    "authorId": "adcfe4dbaa7d5ad1d1457b72d1457b72",
    "dynasty": "清",
    "content": [
      "桂烛光残冷画屏，连宵风雨送流萤。",
      "秋声只在芭蕉上，夜半山窗倚枕听。"
    ]
  },
  {
    "id": "adcfe4dbaa7d5ad1232e6bbabc21b49b",
    "title": "秋夜山行",
    "authorName": "张裕谷",
    "authorId": "adcfe4dbaa7d5ad1d1457b72d1457b72",
    "dynasty": "清",
    "content": [
      "秋月何皎皎，秋山自悄悄。",
      "黄叶雕青溪，凉风飞白鸟。",
      "山中行役人，尘襟涤清晓。",
      "忽闻烟寺钟，铿然出林表。"
    ]
  },
  {
    "id": "adcfe4dbaa8c83010fe687c118b0ce07",
    "title": "缴奁",
    "authorName": "杭温如",
    "authorId": "adcfe4dbaa8c8301d1457b72d1457b72",
    "dynasty": "清",
    "content": [
      "纨绮营身物，簪珥饬容具。",
      "儿身无所托，纨绮安所附。",
      "儿容不复修，簪珥何所顾。",
      "空馀此妆奁，衣笥间藏注。",
      "饮泣奉高堂，留充嫁与娶。",
      "姑闻亦心伤，涕泣零如雨。",
      "含泪劝姑前，儿命安所遇。",
      "从今不出闼，钗荆与裙布。"
    ]
  },
  {
    "id": "adcfe4dbaa8c83016c59fd3d38d97b4c",
    "title": "自伤",
    "authorName": "杭温如",
    "authorId": "adcfe4dbaa8c8301d1457b72d1457b72",
    "dynasty": "清",
    "content": [
      "木凋花易谢，凋谢各有时。胡为凋与谢，非时独当之。",
      "十三学刺纫，十五学吟诗。十七长成身，深闺人未知。",
      "忽闻父母命，许字他家儿。十九出绣阁，掩泣父母辞。",
      "登堂拜姑舅，妇道始从兹。妾本无所能，妾又何所奇。",
      "姑舅同欢悦，明珠掌上持。殷情劝阿郎，读书勿自欺。",
      "怀安名实败，奋志凤凰池。那知天夺算，一蹶不可医。",
      "十九廿一二，劳燕各分离。舅亦寻年殁，赖姑岁月迟。",
      "妾无奉姑孝，姑常为妾慈。一朝姑不顾，乘此茕独姿。",
      "吁嗟乎，妾死姑可在，姑死妾何资。不然相继死，姑妇常相随。",
      "窃比木与花，凋谢此其期。一何留妾身，受此无穷悲。"
    ]
  },
  {
    "id": "adcfe4dbaaa010aa5aa9686ed702fb7f",
    "title": "同子毅弟早起至岱顶",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "晓色澹无边，游凭足力先。",
      "石根深不土，山色古于天。",
      "日上高霞直，氛清大地圆。",
      "俯看登陟处，人事起炊烟。"
    ]
  },
  {
    "id": "adcfe4dbaaa010aa350201d07322cad0",
    "title": "山雨",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "短笠团团避树枝，初凉天气野行宜。",
      "溪云到处自相聚，山雨忽来人不知。",
      "马上衣巾任沾湿，村边瓜豆也离披。",
      "新晴尽放峰峦出，万瀑齐飞又一奇。"
    ]
  },
  {
    "id": "adcfe4dbaaa010aa9f53d05a01d7e196",
    "title": "解嘲",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "沧海茫茫粒米身，摩夷何处问前因。",
      "梦从醒后方知幻，花到开时不算春。",
      "看破浮云怜世味，生来瘦骨见天真。",
      "漫随摇曳东风里，一任垂杨冷笑人。"
    ]
  },
  {
    "id": "adcfe4dbaaa010aac1261eb930af857f",
    "title": "题程木庵所藏彝器拓本",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "羊戈辛爵虢周钟，让老图形注考工。",
      "家学未荒蟫藻碧，古光先证雁镫红。",
      "珊瑚错落交柯树，竹屋辉煌贯月虹。",
      "却笑木庵心似木，间中雕尽古来虫。"
    ]
  },
  {
    "id": "adcfe4dbaaa010aae06d920b64848aa9",
    "title": "九月二十日潘德舆招饮海山仙馆即事有作",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "主客携樽共一痴，明窗读画且谈碑。",
      "镂成书苑千家石，笼得才人几辈诗。",
      "能使古贤依我活，感怀时事更谁推。",
      "肯教白日堂堂过，跌宕还思幼好奇。"
    ]
  },
  {
    "id": "adcfe4dbaaa010aae06d920b1f93ce63",
    "title": "九月二十日潘德舆招饮海山仙馆即事有作",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "看山欲遍岭南头，送尽人间烂漫秋。",
      "花气化云成宝界，海光如镜照飞楼。",
      "千林暮色生凉思，一发中原感客游。",
      "风浪无声天浩荡，可能容易著间鸥。"
    ]
  },
  {
    "id": "adcfe4dbaaa010aae06d920b3ff20079",
    "title": "九月二十日潘德舆招饮海山仙馆即事有作",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "桂子香余菊正开，朋簪回首二年杯。",
      "木奴坐看千头熟，查客谁期万里来。",
      "云水空明入图画，海天清宴好楼台。",
      "面纹未觉观河皱，一笑何曾岁月催。"
    ]
  },
  {
    "id": "adcfe4dbaaa010aae06d920b6d067fc2",
    "title": "九月二十日潘德舆招饮海山仙馆即事有作",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "修梧密竹带残荷，燕子帘栊翡翠窠。",
      "妙有江南烟水意，却添湾上荔支多。",
      "萧斋旧制多藏画，吴舫新裁称蹋莎。",
      "万绿茫茫最深处，引人幽思到岩阿。"
    ]
  },
  {
    "id": "adcfe4dbaaa010aa383d1171176836d8",
    "title": "沪上杂书",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "新闸才开老闸过，楼台金碧照江波。",
      "愁风闷雨人无寐，海国平分鬼气多。"
    ]
  },
  {
    "id": "adcfe4dbaaa010aa4a6ce34e46180d12",
    "title": "柬魏默深",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "蕙抱兰怀只自怜，美人遥在碧云边。",
      "东风不救红颜老，恐误青春又一年。"
    ]
  },
  {
    "id": "adcfe4dbaaa010aaea7f74c33c35b759",
    "title": "潘星斋少宰属题渐江和上画卷因其近有桃花句余甚喜之辄题小句",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "巉巉玉骨画禅余，仿佛枯藤劲铁书。",
      "谁似小鸥波里景，桃花红煞钓人居。"
    ]
  },
  {
    "id": "adcfe4dbaaa010aa5b631b55e259a168",
    "title": "得黄大书却寄",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "平居意兀兀，闭户忘饥困。",
      "故人千里书，恻恻念餐饭。",
      "只因行路难，兼之别离远。",
      "强学儿女词，慰我豪士恨。",
      "自念秋涉冬，未免逐尘坌。",
      "仅留半卷书，晨昏相缱绻。",
      "古人心上血，积纸厚一寸。",
      "郁为九光霞，吸之起疲顿。",
      "吾乃今之愚，学古是其愿。",
      "神追穷奥窔，目眯苦沈闷。",
      "虽知力已竭，魂窘不敢遁。",
      "光怪时自发，烛花作星喷。"
    ]
  },
  {
    "id": "adcfe4dbaaa010aa44cf74539afd233f",
    "title": "偶与仲弟研芸为周子坚作小印数方蒙以小词招饮研芸既和其词余亦先以诗谢",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "累累拳石醇而痴，寸铁蹴起旋风驰。",
      "掔底礌硠动真宰，怒云夜挟精灵垂。",
      "肇自籀文迄小篆，摹印古法多纷歧。",
      "我家兄弟夙好此，操刀未敢同儿嬉。",
      "只惭才腐力尤蹇，自哂目效神难追。",
      "君畜佳珉等球璧，谬令雕琢为华滋。",
      "漫诩秦文轶𧒘匾，当酬鲁酒饶罂甀。",
      "迁延赧缩不及谢，区区寸语陈其私。",
      "从来文物以人重，况乃姓字森厜㕒。",
      "欧公笔格范公笏，观者宝溢千樽彝。",
      "愿君祓躬峻厥德，庶几蔚郁隆声施。",
      "此印千年永示后，动摇云日光陆离。",
      "宏才博古袭元雅，一一钩釽穷根涯。",
      "创自何人出何手，道光元祀春之基。",
      "咄哉法物不可玩，疑有神鬼来摩持。",
      "斯时尔我介仙籍，定当拍手欢脱颐。",
      "不然南山白石烂，刺眼笑拾诃牛儿。",
      "非朴非郁黯无色，大恨不换枣与梨。",
      "纵有缇楹宝康瓠，烟尘雾露谁占睎。",
      "噫唏贱子念及此，春风古泪如延縻。",
      "勖哉百年励荣节，决除滓垢相磨治。",
      "若使鸿名镇寥落，嗟予小技徒尔为。"
    ]
  },
  {
    "id": "adcfe4dbaaa010aa1859bc62b1c7e8ad",
    "title": "腊月十九日季寿丈招同人拜坡公生日有诗命次韵",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "天为百世生我公，奎光夜落玄云从。",
      "冰霜正值岁寒节，使之遇啬名则丰。",
      "我公才笔敌牛弩，苏门余子那堪数。",
      "挥霍万象动有神，扶持正气作之主。",
      "大言独唱谁能和，要使穷黎醒饥饿。",
      "胸怀落落含太和，文字棱棱生坎坷。",
      "噫吁公本西蜀人，宦辙周历东南滨。",
      "浩然之气塞宇宙，宁劳祠祀羞寒蘋。",
      "平生足迹不到处，穷发之山向北去。",
      "尺书赞普傥能招，万里卢龙尚如故。",
      "买田阳羡囊无钱，藤床瓦枕茶瓯连。",
      "一日歌啸足不朽，漫将磨蝎悲前缘。",
      "蜜酒松醪制都废，髯兮不饮乐人醉。",
      "空庭飞雪战鳞甲，莫讶槐龙舞交翠。"
    ]
  },
  {
    "id": "adcfe4dbaaa010aa1859bc624504e6c1",
    "title": "腊月十九日季寿丈招同人拜坡公生日有诗命次韵",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "平生尚友惟三公，渊明老去韩苏从。清风迢递一千载，义熙长庆迄元丰。",
      "驹隙堂堂箭离弩，谁欤论世从头数。莫为之后前弗传，我公岿作儒林主。",
      "柴桑乞食诗曾和，余米可炊差疗饿。晚年记题柏石图，颇讶退之愁轗轲。",
      "退之去后无替人，公也相寻南海滨。庙食书碑岂阿好，爆牲鸡卜同薠蘋。",
      "最忆斜川旧游处，未获竟舁篮舆去。移居饮酒归田园，吟边仿佛知其故。",
      "叩囊不乏沽酒钱，青山那怕浮云连。《归去来词》《盘谷序》，晋唐文字非无缘。",
      "公若有灵事未发，招邀共向雪堂醉。我当遍酹三人豪，清醪满注花瓷翠。"
    ]
  },
  {
    "id": "adcfe4dbaaa010aa1859bc62124972be",
    "title": "腊月十九日季寿丈招同人拜坡公生日有诗命次韵",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "忆昔赤壁寿长公，有客擪笛扬舲从。",
      "时公年正四十七，江山枕馈亦已丰。",
      "丈人耐官如习弩，年已如公堪指数。",
      "退思厅壁礼遗像，公与先生互宾主。",
      "手抱遗编苦追和，砚水流涎笔头饿。",
      "心公心乃文公文，何事长吟悲轗轲。",
      "少时作吏如仙人，扁舟几载西湖滨。",
      "春风酒杯浸杨柳，秋江诗句摇菰蘋。",
      "此是坡翁吟赏处，行行竟别苏堤去。",
      "眉隅山色犹照人，湖上梅花傥如故。",
      "间来一梦值万钱，况拌岁月长留连。",
      "会须投帻仰天笑，与公老订松菊缘。",
      "即今有祀未尝废，贱子无才敢辞醉。",
      "醉呵冻墨含雨腥，飞烟一剪孤山翠。"
    ]
  },
  {
    "id": "adcfe4dbaaa010aa6856155fa03165da",
    "title": "十一月初八日舟中夜坐饥甚",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "诗人之腹饥生芒，作气恣跃为文章。天公吝我以稻粱，要以万象塞我肠。",
      "使冬始寒天雨霜，一镫伴客惨不光。雷鸣腹底自礌硠，忽尔坐念心忧伤。",
      "我从髫岁离故乡，山中田事惭已忘。我翁一官系朝廊，年年红粟分太仓。",
      "东洲回首云荒荒，负郭曾无半亩粮。计惟狂歌与慨慷，咀嚼道妙捐秕糠。",
      "百年饥渴免思量，是为东山陆氏庄。何须早计归耕桑，画饼成诗强自慰，江神大笑吾非狂。"
    ]
  },
  {
    "id": "adcfe4dbaaa010aa6b214f219bc32859",
    "title": "宜阳舟中大雪用坡公江上值雪韵",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "江波不响泥潜龟，晴回雪起鸥不知。",
      "飘飖已惊客子听，渐沥讶有清飙吹。",
      "推窗剧望杳无际，青山不辨眉与髭。",
      "奔腾元气裹万象，钩扰夜雾疑春澌。",
      "循卑不逐埼岸转，陵险未觉重冈危。",
      "弥江幂林走浩浩，嘘帘拂幔来丝丝。",
      "奇哉洪纤尽涵络，我思造物诚何为。",
      "惟天生物爱如子，阴阳煦妪劳携持。",
      "年丰岁晏百事罢，恐有滞燠烦肤肌。",
      "巧出奇葩破岑寂，更敷琼乳膏其儿。",
      "却嗤蒲柳避寒节，不偕梅竹娱良时。",
      "祇余孤艇浪迎枕，仰触断篷霜压帏。",
      "强呵冻指嚼残笔，忽睹丽景惭幽姿。",
      "安得枯肠脱寒瘦，竞吟瑞语纷淋漓。",
      "刻画元功夺神柄，铺扬嘉颂陈天墀。",
      "不然柴关裹足寐，却顾梅萼连山披。",
      "僻行喜见宿麦吐，步猎更试重环驰。",
      "奈何两者俱不就，恋此清夜双残卮。",
      "独欣联床有叔子，片帆千里行相随。",
      "今宵苦冷未可卧，梦中归路茫何之。"
    ]
  },
  {
    "id": "adcfe4dbaaa010aae3db41e5ccee1e60",
    "title": "题吴子苾襄阳唐志拓本",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "忆昔戊子冬十月，舟行瑟缩抵樊口。",
      "芒鞋徒步叩郡阁，骑马携朋陟岘首。",
      "诸葛羊杜莽销歇，万古斜阳照杯酒。",
      "归途却过鹿门院，空堂断坡垂古柳。",
      "眼明忽见唐两碣，俨若彝釴森左右。",
      "西城梁君夏侯氏，词翰流传均不朽。",
      "细扪尘壁仞题字，知是吴君手蒐取。",
      "波涛莽啮失堆陇，文字突出灿星斗。",
      "使君为我屡吁唶，襄州近事君谂否。",
      "江堤坏自十年来，神沙恒见白日走。",
      "高楼大屋化浮槎，古冢漂流更何有。",
      "安得人人似吴君，功同掩髂意长久。",
      "咄嗟拓赠呼毡椎，閟匿收藏俪琼玖。",
      "五秋历录长相忆，一笑长安乍携手。",
      "金石恢我眼中福，风论妙参霞外友。",
      "今日何日烟雨冷，入门告君以重九。",
      "菊花琐屑君不嫌，破帽欹斜吾岂偶。",
      "古光空复绚苏斋，春艇回思探越纽。",
      "却还视我襄上拓，记忆夙昔神斗擞。",
      "云空雨歇诗梦寒，叹息当年贤太守。"
    ]
  },
  {
    "id": "adcfe4dbaaa010aa743ab439ea0a67ed",
    "title": "林少穆丈出石庵相国书庐山记卷子书后",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "忆昨泊浔阳，蹑屩登庐山。中途乃却走，风雨相追奔。",
      "飘飘清夜梦，长绕香炉烟。扁舟捷于鹭，拍浪栖吴门。",
      "觥觥林丈人，持节抚此民。威惠既摩刜，文章括流源。",
      "银烛为我张，酒杯能使温。图史出奇{匚曶}，手眼罗球珍。",
      "就中书律精，批引劳绳斤。为言当代笔，惟有东武尊。",
      "欣然出缇袭，相与参骨筋。横帧若云舒，细字宛珠连。",
      "真韵澹逾即，古光深可扪。渊哉书意远，气如敷浅原。",
      "颉颃五岳形，吐纳九派川。知其心手际，涵抱气化元。",
      "适然写此记，意象宛肖焉。心神我已移，面目喜遇真。",
      "平生嗜八法，颇亦厌拘牵。安得万里景，归此一捥悬。",
      "行观海门潮，更袖岱岳云。登峰欲造颠，𣶮水当求津。",
      "请看汶领游，谆谆果其缘。山阴有法乳，何日许重论。"
    ]
  },
  {
    "id": "adcfe4dbaaa010aab483be95e048d490",
    "title": "中丞吴荷屋丈人出示宋椠苏诗施顾注本喜赋长句",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "坡诗洋洋海波注，疏川导浍得施顾。",
      "施书舛削顾名湮，宋邵何心错同铸。",
      "吴兴山水接吴郡，多少峨仙旧游处。",
      "两公铅椠亘冥搜，盖代英灵傥来护。",
      "析薪负荷仓曹贤，补缀低行得依据。",
      "松烟枣版剧珍重，傅十八官欧楷著。",
      "为期凿楹寿先业，岂止酬缣恤贫故。",
      "风雨荒庵老学尊，文章法乳眉山付。",
      "论交新旧快提奖，序酬武子诗赠傅。",
      "如何景定郑吴门，遽抱遗编叹漫冱。",
      "六十年才电去疾，七万字山星列附。",
      "印本惊逢郑补前，初脱自木神采具。",
      "匑匑锡山桂坡老，实始收藏等琼璐。",
      "迭经毛宋几沦芜，直待苏斋发扃锢。",
      "归依今得南海公，古椠英英压书库。",
      "当时苏斋拜生日，年年蹋雪我公与。",
      "双屐一笠神来思，两施一顾祀应袝。",
      "七百载阅沧桑多，卅一卷犹星凤翥。",
      "今晨秋馆疏雨歇，为展檀函古香赴。",
      "我公嗜古重表微，何不重将贞木锯。",
      "一为雪堂张羽翼，宁止西陂纠缪误。",
      "我虽蹇劣如策驽，傥许校仇勤扫蠹。",
      "坡词补注竟零落，莫由合并同豁露。",
      "争传铁绰大江东，谁解忽雷长短句。"
    ]
  },
  {
    "id": "adcfe4dbaaa010aacbb2f61baa32197c",
    "title": "扬州魏默深留饱絜园",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "著述匑匑吾老默，今日絜园真请客。",
      "杯盘好在不经意，正似征人有行色。",
      "霜余果味方满园，读书养亲天所恩。",
      "今古微言恣深讨，又闻精猛课宗门。"
    ]
  },
  {
    "id": "adcfe4dbaaa010aa57ab9d04063f8291",
    "title": "宝相山赠心印上人",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "上人家在衡山陬，好奇早作黔山游。",
      "锡飞杯渡不知远，荒山宴坐忘春秋。",
      "中年乡思不可鞚，七十二峰时入梦。",
      "于今了了复玄玄，如叶脱枝茧离瓮。",
      "山中宝相比月圆，楼阁虚明秋照天。",
      "我心怀归不能语，却觅来途下山去。"
    ]
  },
  {
    "id": "adcfe4dbaaa010aa38af8aaad7bddda4",
    "title": "罗苏溪前辈赠石溪上人画幅",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "苦瓜之前雪个后，吾乡画禅来石溪。",
      "直从幽异入坚浑，与两佛子殊町畦。",
      "云游日被洞壑裹，笔落能使狌鼯啼。",
      "此幅着意更深远，烟雨一黑天为黳。",
      "荒荒水光树不辨，黯黯苔气云含凄。",
      "入佛入魔信有此，湘君山鬼群来栖。",
      "蒙君持赠副所愿，既到画处心沈迷。",
      "挂壁两日侧卧视，傍偟悚仄不能携。"
    ]
  },
  {
    "id": "adcfe4dbaaa010aa41474c9611291908",
    "title": "眉州试院喜雨大醉次日即别去",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "桑下佛缘恋难去，况我眉州十日住。高风景跂三苏祠，古荫婆娑双柏树。",
      "竹阴逭暑嘉宴开，倒冠落佩方裴回。主人敬客还拘礼，客多酒勇纷喧豗。",
      "雷声下天来卷屋，电光倒吸杯中渌。池底龟鱼迅欲飞，镫前雨脚森成束。",
      "乌乎坡老神乎神，不解自饮喜饮人。赏余疥壁好诗句，快雨为洗筵间尘。",
      "坡诗道雨妙如雨，我能洛诵清肺腑。杯停雨歇天宇空，坠句零篇尚堪咀。",
      "颓然一卧凉浸肌，梦里犹呼事大奇。天晴日出成挥手，却和渊明《止酒》诗。"
    ]
  },
  {
    "id": "adcfe4dbaaa010aaddfd61423a052ee3",
    "title": "林颖叔招同宗涤楼朱伯韩叶润臣孔绣山王少鹤刘炯甫拜黄文节公生日以日问月学旅人念乡分韵得旅字",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "坡翁与涪翁，生日别寒暑。涪诗令人沧，坡诗令人煦。",
      "从来造化穷，正赖文章补。今年炎热甚，不复分子午。",
      "遗容获瞻拜，正气满庭宇。复展冰雪文，增我神骨古。",
      "{坜力换屰}惟我涪翁，孝友植根矩。大节是不俗，名论砭懦腐。",
      "忧患真饱经，志事弥坚树。纵横翰墨场，岿作西江主。",
      "最爱说茗香，还工赋笋苦。草书到神速，小词饶媚妩。",
      "余事烂珠璧，诗心独机杼。居然黄并苏，远匹李与杜。",
      "坡公近太白，公乎肖臣甫。自多我公去，谁复堪指偻。",
      "六义竟寥阒，千年空仰俯。林子闽中杰，儤直天尺五。",
      "榕坛学绪绵，左海文澜辅。何处得公像，陶庐旧摹取。",
      "陶庐诗宗陶，向往存图谱。王孟韦柳余，宋士不得伍。",
      "乃于双井翁，别奉瓣香炷。虽云有章列，未免分门户。",
      "我昔使蜀州，遗趼前贤聚。两处流杯池，和诗照戎叙。",
      "于缘盖不薄，攀仰公宜许。清风飒然至，炎气渺何所。",
      "介雅来八人，分韵拈两语。公乎信有灵，吾其老羁旅。"
    ]
  },
  {
    "id": "adcfe4dbaaa010aa11aa466becb8b77e",
    "title": "恕堂老兄招集旷寄园为消寒弟二集佳肴纷进冬葵后出乃园畦新摘者隽味无比竟为薄醉诗以美之",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "菊花不比昔年好，更叹人家酒杯少。",
      "一秋吟事颇岑寂，未免独酌凄怀抱。",
      "消寒初集集吾舍，一为诸公涤烦恼。",
      "旷园主人续有约，又见雪泥印鸿爪。",
      "冬葵一味有何奇，难得滋含风露饱。",
      "顿令八簋失芳腴，再进百觥尽倾倒。"
    ]
  },
  {
    "id": "adcfe4dbaaa010aa9176cea315d9b03c",
    "title": "雨舲中丞赐和拙诗兼和坡公海市篇见柬奉答两篇",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "诗人之识靡不空，泰山化入秋毫中。诗人之才无不有，一弹指现琼瑶宫。",
      "怪公刻画到霜叶，要将染缋分天工。五莲双劳本一气，直赴东海如奔龙。",
      "正好奇游构妙圣，全收昔遁傲髯翁。如何舍去不一顾，径与海若论雌雄。",
      "我思楼阁城市世上景，沧溟所乏非为穷。假借人间作奇幻，无乃滞相难销融。",
      "况闻瀛裨接浩淼，悬乌菟色万灵钟。本自初天混空有，肯与浮世争啬丰。",
      "道人语我生灭性，尘镜渐露新磨铜。还将蠡见重叩请，大言静听泱泱风。"
    ]
  },
  {
    "id": "adcfe4dbaaa010aa9176cea3dee62837",
    "title": "雨舲中丞赐和拙诗兼和坡公海市篇见柬奉答两篇",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "吾生往事过眼空，三四十年真梦中。",
      "回思冠岁侍蜺节，学造险语投鲛宫。",
      "于今望洋已却走，自甘老懒难求工。",
      "先生卓然道战胜，诗力如虎书如龙。",
      "岂惟惊走钓鳌客，正宜游戏狎鸥翁。",
      "噫余辇下久留滞，纷纷坛坫连群雄。",
      "江河畎浍各异量，工拙何问通与穷。",
      "名篇叠枉珠玉赠，性光果与文章融。",
      "痴孙索看强解事，扶床作赋怜阿钟。",
      "寻梅渐作岁寒计，盼雪又祝来年丰。",
      "谬期陶铸到多士，自愧印劣如顽铜。",
      "衮衣归来定何日，輶轩采遍三齐风。"
    ]
  },
  {
    "id": "adcfe4dbaaa010aae7222c0999520f2f",
    "title": "十二月二五日立春太湖留别咏芝君久抱病盖误服温剂余小住三日不令服药眠食谈饮乃俱健胜",
    "authorName": "何绍基",
    "authorId": "adcfe4dbaaa010aaf39ae9ff958adb57",
    "dynasty": "清",
    "content": [
      "营门大开不须款，主人迟客欲忘盥。",
      "十余年别果精进，刬尽才华归朴坦。",
      "群才延访日匑匑，宦味澹余能侃侃。",
      "兼资文武根道力，举世同声叹微管。",
      "雪夜联床语微至，病驱却药意怡衎。",
      "君言时弊苦末疾，医者宜求和与缓。",
      "将才日出循吏希，军务方长民事短。",
      "务敦悃愊苏疮痍，未宜驰骤矜威断。",
      "杀贼容易固圉难，此意有谁窥奥窾。",
      "我言君疾正同此，贵以优游平剽悍。",
      "一身肩任军国重，万士归依肝胆满。",
      "精神惟仗自存固，箴石岂容偏峻暖。",
      "且迟归计向湘水，暂可新春同酒碗。",
      "忍将别泪弹向君，愧我江湖恣间散。"
    ]
  },
  {
    "id": "adcfe4dbaab39a160f6ec823ad9d03f4",
    "title": "自恩平还东阳途中作",
    "authorName": "张烈",
    "authorId": "adcfe4dbaab39a16c7af09265d79099f",
    "dynasty": "清",
    "content": [
      "岭南解组一帆孤，百粤山川入画图。",
      "斫鲙盘堆沿路好，持螯兴发此间无。",
      "吟诗路近滕王阁，看月舟停彭蠡湖。",
      "贫宦归来书满箧，拟将词赋走皇都。"
    ]
  },
  {
    "id": "adcfe4dbaab7bcb0940a1853e790ea57",
    "title": "横塘夜泊",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "出城二十里，孤泊近渔矶。",
      "到此橹声渺，悄然人语稀。",
      "夜深饥鼠出，水浅乱萤飞。",
      "言念山中侣，停琴待我归。"
    ]
  },
  {
    "id": "adcfe4dbaab7bcb033e9bd7044f19dcc",
    "title": "赠吴缶庐",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "大句崔黄叶，衰年杜浣花。",
      "高怀付樽酒，凉意泻琵琶。",
      "我亦耽吟咏，因之感岁华。",
      "朝来揽明镜，秋思满天涯。"
    ]
  },
  {
    "id": "adcfe4dbaab7bcb0ea9de78a937477e3",
    "title": "移家",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "柴门一曲抱江斜，暂息尘劳向水涯。",
      "天过重三犹带冷，邻非元九也移家。",
      "辙寻深巷人初到，径扫空庭鸟不哗。",
      "何事静中参妙谛，画眉声里落群花。"
    ]
  },
  {
    "id": "adcfe4dbaab7bcb0bb2b84c6de7c100d",
    "title": "晓行",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "出关黄叶欲飞时，京洛风尘绿鬓知。",
      "万点残秋萦梦毂，半竿初日上鞭丝。",
      "策时才愧陈同甫，思旧情深向子期。",
      "笑我征人无一事，且行且止且吟诗。"
    ]
  },
  {
    "id": "adcfe4dbaab7bcb05f8b8f815cf4e98b",
    "title": "宿望梅店",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "鸦盘远势欲黄昏，我亦随鸦入此村。",
      "山小于拳浮岸脚，潮平如掌啮云根。",
      "寒烟影里僧归寺，黄叶声中客打门。",
      "杯酒盈盈殊解意，好销尘梦醉诗魂。"
    ]
  },
  {
    "id": "adcfe4dbaab7bcb076ba45104f091018",
    "title": "寄怀于次棠师",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "跃马横戈事总虚，辞家剩有一囊书。",
      "深尝世味文难信，沉醉离怀酒不如。",
      "幕上春风巢燕子，江边秋水梦鲈鱼。",
      "他时杯酒重逢处，好是黄花九月初。"
    ]
  },
  {
    "id": "adcfe4dbaab7bcb053ffa68d6d09c561",
    "title": "汉家",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "汉家西狩感君王，蘦落芜亭麦饭香。",
      "当日移宫纡策画，几人专战误平章。",
      "龙颜泣下秋风暗，马首悲生大月凉。",
      "千古党魁谁召祸，秦关百二感苍茫。"
    ]
  },
  {
    "id": "adcfe4dbaab7bcb07c5e5aedf27a50c9",
    "title": "谒朱研生师",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "采药寻师海外天，归来身带五湖烟。",
      "思量劫换红羊后，仿佛经谈白鹿前。",
      "吴苑高吟招月共，怡园狂醉抱松眠。",
      "自怜江上闲桃李，虚领春风廿五年。"
    ]
  },
  {
    "id": "adcfe4dbaab7bcb0f55a1374e72818e5",
    "title": "庚子塞上作",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "万帐貔貅大野开，风声怒挟阵云回。",
      "天留一线容西上，地尽中原此北来。",
      "谈笑公卿王猛意，仓皇戎马李刚才。",
      "深宵无限关心事，卷入胡天画角哀。"
    ]
  },
  {
    "id": "adcfe4dbaab7bcb0f55a137448f46c84",
    "title": "庚子塞上作",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "莽莽平沙卷大荒，当年圣武定全羌。",
      "汉家佗尉蛮夷长，唐代浑瑊异姓王。",
      "册谱球刀诒法物，图开日月近宸光。",
      "兴源待里尊藏处，犹见河山带砺长。"
    ]
  },
  {
    "id": "adcfe4dbaab7bcb0f55a1374bbe5d532",
    "title": "庚子塞上作",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "拂剑高吟《敕勒歌》，酪浆挏酒舞婆娑。",
      "黄龙誓饮金乌术，白马难盟药葛罗。",
      "危局百年沈黑水，长城万里划黄河。",
      "青燐白骨秋笳集，墨沈新从盾鼻磨。"
    ]
  },
  {
    "id": "adcfe4dbaab7bcb0f55a1374eea659a2",
    "title": "庚子塞上作",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "辕门画鼓乱驼鸣，落日川原碛路平。",
      "估客蜡书通敌报，胡儿绕帐听吟声。",
      "旌旗占断金源路，砧杵催残木叶城。",
      "草泽即今扶义起，相公何用受降名。"
    ]
  },
  {
    "id": "adcfe4dbaab7bcb038269280a880e21a",
    "title": "度兴安岭访宋铁梅观察",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "云车穿出洞冥冥，形势东来若建瓴。",
      "王气遥浮全亚白，长烟直下大荒青。",
      "人家水近牛羊老，战地风高虎豹腥。",
      "吟得安西都护句，好骑羸马勒新铭。"
    ]
  },
  {
    "id": "adcfe4dbaab7bcb01000879e608298d8",
    "title": "同朱古微侍郎刘伯崇殿撰郑菽问中翰胡右皆观察集沧浪亭",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "六一吟残世已遥，孤亭寂寂草萧萧。",
      "秋随天上卿云到，人共山中旧雨招。",
      "拨藓细寻墙角字，惜花深立藕边桥。",
      "他年谁作沧浪长，词客风流问六朝。"
    ]
  },
  {
    "id": "adcfe4dbaab7bcb01000879ea41abd8b",
    "title": "同朱古微侍郎刘伯崇殿撰郑菽问中翰胡右皆观察集沧浪亭",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "扫尽边愁天地宽，奇怀不减且为欢。",
      "无端笑傲偏宜酒，如此疏狂岂称官。",
      "风定蝉声摇草树，夜深萤火乱杯盘。",
      "临流颇忆渔洋语，拟带笭箵与世看。"
    ]
  },
  {
    "id": "adcfe4dbaab7bcb0e32c7c95e92e83d0",
    "title": "游李公祠",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "树老苔荒石气深，名园名相此中寻。",
      "全淮勋业来苍莽，五省馨香照古今。",
      "交外难平天下口，收吴先定老臣心。",
      "吾侪不用寒花荐，王粲高楼试一吟。"
    ]
  },
  {
    "id": "adcfe4dbaab7bcb0e32c7c95fac552de",
    "title": "游李公祠",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "帷幄刚筹便誓师，胡曾并世见才奇。",
      "良弓高鸟无多忌，老圃寒香又一时。",
      "全局存亡丞相表，大风攻守汉皇诗。",
      "中兴人物今销歇，愁倚深秋古柏祠。"
    ]
  },
  {
    "id": "adcfe4dbaab7bcb08328af63f1f25339",
    "title": "送星阶入都",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "侧帽轻鞭趁晓风，飞车重踏软尘红。",
      "金钱下策弹张说，丝竹东山老谢公。",
      "九漠风烟雕顾盼，廿年兄弟雁西东。",
      "好将三叠《阳关曲》，谱入河梁夕照中。"
    ]
  },
  {
    "id": "adcfe4dbaab7bcb08328af63893a2f67",
    "title": "送星阶入都",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "赵家名璧重连城，奉使乘查壮此行。",
      "静女何须伤晚嫁，偏师犹可振危枰。",
      "鹏游大澥秋无影，马渡长河夜有声。",
      "欲脱宝刀还自惜，几经肝胆照平生。"
    ]
  },
  {
    "id": "adcfe4dbaab7bcb08328af63379c3093",
    "title": "送星阶入都",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "歌残玉树冷宫鸦，铜狄摩挲日易斜。",
      "几处边声惊筚篥，一腔幽怨诉琵琶。",
      "好游敞市招新雨，莫上江亭问落花。",
      "洗马临歧一怊怅，不堪垂老又天涯。"
    ]
  },
  {
    "id": "adcfe4dbaab7bcb0e26e1da89ec672f3",
    "title": "乌拉怀古",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "虎踞龙蟠拱上京，当年雄长此间争。",
      "狼烽已靖孤城在，乌拉犹存四部名。",
      "断垒十重摇树色，大江三面走秋声。",
      "老来别有兴亡感，不向西风诉不平。"
    ]
  },
  {
    "id": "adcfe4dbaab7bcb0e26e1da81fb85c27",
    "title": "乌拉怀古",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "将军冢与故侯门，玉爵金鱼话旧恩。",
      "一自素波愁帝子，独留芳草怨王孙。",
      "宫禾踯躅遗民泪，塞树飘蘦宿将魂。",
      "且喜白衣宣召少，此乡端合老梅村。"
    ]
  },
  {
    "id": "adcfe4dbaab7bcb010e144d2edd301fb",
    "title": "简张半园",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "浣花有客圣于诗，诗律精严晚更奇。",
      "天半笙簧珠错落，酒中芒角骨嵚崎。",
      "何尝哭笑同遗老，岂独风流是我师。",
      "颇忆子京修史地，两行红袖写乌丝。"
    ]
  },
  {
    "id": "adcfe4dbaab7bcb010e144d211c251b5",
    "title": "简张半园",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "风满西楼夜不扃，元龙高卧饷群经。",
      "偶携笠屐宜新雨，稳把纶竿是客星。",
      "宛宛吟蝉双鬓雪，遥遥归鸟一天青。",
      "何当鸡黍三年约，共上龙沙万里亭。"
    ]
  },
  {
    "id": "adcfe4dbaab7bcb016c05816ee71b1df",
    "title": "九日陶然亭独坐",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "西山青到谷为陵，谁向荒亭问废兴。",
      "半老年光秋似嫁，独来风味野于僧。",
      "乡心满地滋鲈脍，兵气缠霄引雁绳。",
      "欲折黄花还自笑，白头傲骨两崚嶒。"
    ]
  },
  {
    "id": "adcfe4dbaab7bcb09ddfff53dda320cf",
    "title": "赠宋芝田侍御",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "一疏居然动九阍，河山虽改片言存。",
      "先芬远谪曾金齿，此老生还入玉门。",
      "铜狄吟秋馀涕泪，铁函著史自朝昏。",
      "平生意气倾湖海，欲话新诗酒满樽。"
    ]
  },
  {
    "id": "adcfe4dbaab7bcb09ddfff53017fc52f",
    "title": "赠宋芝田侍御",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "散材心迹议郎名，白发青衫也自惊。",
      "卓荦幼安容片席，萧条庾信话平生。",
      "十年燕市黄花酒，万里秦关落叶声。",
      "一样天涯感今昔，壮心直气总难平。"
    ]
  },
  {
    "id": "adcfe4dbaab7bcb0185216c01fc6ef25",
    "title": "次郑苏戡先生韵",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "胸中五岳郁风雷，琐琐雕虫枉费才。",
      "解道横空盘硬语，华山云气划然开。"
    ]
  },
  {
    "id": "adcfe4dbaab7bcb0185216c042a0f205",
    "title": "次郑苏戡先生韵",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "地接沧浪天蔚蓝，华严境界记同参。",
      "香南雪北多常句，逸响谁寻落木庵。"
    ]
  },
  {
    "id": "adcfe4dbaab7bcb065dd23a5e2b349ad",
    "title": "澹堪杂诗其三",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "潇洒诸葛君，澹泊以明志。",
      "我无古人学，而师古人意。",
      "当年守一麾，偶以官为戏。",
      "拂衣归去来，甘为世所弃。",
      "闭门老著书，松鳞落幽翠。",
      "寄语热中人，吾僎与子异。"
    ]
  },
  {
    "id": "adcfe4dbaab7bcb065dd23a503a31b8f",
    "title": "澹堪杂诗其三",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "我生何所求，与物本无竞。",
      "得庐便已足，况复极幽靓。",
      "檐树咽晚蝉，窗月飞孤镜。",
      "人语出幽丛，小院绿苔净。",
      "何必期长生，安居自却病。",
      "珠柱怡我情，玉杯悦我性。"
    ]
  },
  {
    "id": "adcfe4dbaab7bcb065dd23a5a5b132ec",
    "title": "澹堪杂诗其三",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "乌刺古江山，风物秀而野。",
      "忠毅与富察，其人皆健者。",
      "赐第成瓜田，荒祠剩颓瓦。",
      "陵谷一变迁，侯王亦已假。",
      "何如高节义，声名震天下。",
      "所以胡澹庵，千古皆其亚。"
    ]
  },
  {
    "id": "adcfe4dbaab7bcb058202a01dccfcde1",
    "title": "送刘仲兰之呼兰",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "镏君镏君去不顾，寻师独入云深处。",
      "秋风库叶一扁舟，斜日伊兰千里路。",
      "庚寅之岁喜初逢，我与君家一巷中。",
      "气象汪汪黄叔度，照人剪水点双瞳。",
      "清谈从此留真赏，夜话篝镫时来往。",
      "得逢好友旧盟心，欲索解人先鼓掌。",
      "周簠秦彝汉瓦文，图书金石两纷纷。",
      "画家自古传三昧，书法于今重八分。",
      "蓦地祖刘中夜起，方觉雕虫技小矣。",
      "男儿生长天地间，不能为将宜为使。",
      "鬓发将凋可奈何，坐令勋业久蹉跎。",
      "我闻此语为君壮，燕赵相逢慷慨多。",
      "金源自古称雄郡，残碑断碣无人问。",
      "偶然名士著名邦，斗觉山川增气韵。",
      "此时耳热酒初酣，别绪吟秋与澹堪。",
      "他日边云回首处，荻花枫叶满江南。"
    ]
  },
  {
    "id": "adcfe4dbaab7bcb07cd24ed55b456dbb",
    "title": "抱山展墓",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "平明登抱山，树静栖羽寂。",
      "长跪酹佳城，往事思历历。",
      "我父卒丙戌，葬日雨淅沥。",
      "前母乃同穴，负土坚四壁。",
      "其地湿且卑，我心常戚戚。",
      "丁酉惊盗发，白日飞霹雳。",
      "恨无汾阳兵，志此徒悲激。",
      "罪人幸而得，沈痛那可涤。",
      "我母复见背，牛眠此中觅。",
      "风雨感崩防，迁徙同辟狄。",
      "伤哉乙巳春，万古漆镫阒。",
      "东西南北身，展转捧毛檄。",
      "二年出守绥，三载书考绩。",
      "推恩及九泉，褒赠膺殊锡。",
      "君恩日以深，亲面何由觌。",
      "况当八表昏，满眼愁锋镝。",
      "华屋与山丘，险过矛头淅。",
      "生儿亦何用，往训空启迪。",
      "春秋缺瞻拜，祸变同疏逖。",
      "默数生平罪，擢发岂足析。",
      "仰观松楸寒，雨泪纷纷滴。"
    ]
  },
  {
    "id": "adcfe4dbaab7bcb0eb6adbdc0738103b",
    "title": "送星阶入都其四",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "江月江花照我颜，绕庐春水碧如环。微吟浅画闲滋味，瘦策宽鞋独往还。",
      "我自芝薇怀世外，君如兰雪在人间。归来莫忘渔洋句，江上莼莼鲈话故山。"
    ]
  },
  {
    "id": "adcfe4dbaab7bcb0f64d004d6d0f0d6b",
    "title": "忆榆庐",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "松花江之西，有村其塔木。",
      "历历双白榆，扶疏绕老屋。",
      "遐思龆龀年，我父教我读。",
      "每书必亲钞，篇篇当削竹。",
      "每句必口授，记诵耳须熟。",
      "朝曦连夕镫，慈训为家塾。",
      "我母尤钟爱，时恐遭笞扑。",
      "朝送屋角东，手为栉与沐。",
      "暮迎屋角西，食以果与肉。",
      "其时榆正新，风动钱蔌蔌。",
      "我亦随风来，满院争相逐。",
      "有时披绿阴，嬉戏当彩服。",
      "二老开口笑，谓我如黄犊。",
      "忽忽四十年，此景宛在目。",
      "一身倏东西，万事同转烛。",
      "自与此庐别，迍邅泪盈掬。",
      "我父先见背，家室几颠覆。",
      "中经庚子乱，负母窜山谷。",
      "白头感冰霜，越岁弃我速。",
      "十年走龙沙，忽变橘中局。",
      "世外惊沧桑，宵中泣莪蓼。",
      "游子悲故乡，归来话樵牧。",
      "乌刺好江山，考槃水一曲。",
      "爰居避鼓钟，时向东门伏。",
      "鱼思故池泳，乌恋旧巢宿。",
      "况此鲜民身，往训思顾复。",
      "先庐一已荒，树老枝叶秃。",
      "頫仰万古天，长歌以当哭。"
    ]
  },
  {
    "id": "adcfe4dbaab7bcb0b7255ad93a8b00eb",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "吾家墙之东，云水一庐小。",
      "菜圃杂菊畦，种得花多少。",
      "新柳垂万丝，好音坐幽鸟。",
      "别院寄妻孥，人事一无扰。",
      "牙签三万轴，枕馈忘昏晓。",
      "遥想云中君，吾意方缥缈。"
    ]
  },
  {
    "id": "adcfe4dbaab7bcb0b7255ad9f5d6cc96",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "老友林琴南，写图远寄我。",
      "虽未至吾庐，位置似亦颇。",
      "大江日夜流，襟前复带左。",
      "老树听吟声，满地松花堕。",
      "白云时出入，幽扃浑不锁。",
      "即此有声画，谓之诗也可。"
    ]
  },
  {
    "id": "adcfe4dbaab7bcb0b7255ad9b5a75367",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "京华有故人，招赏西山雪。",
      "吟鞭逐寒影，遂与吾庐别。",
      "人皆憙清凉，我独畏炎热。",
      "自惜洁白衣，常恐缁尘涅。",
      "何如老圃花，寒香争晚节。",
      "曰归复曰归，聊以守吾拙。"
    ]
  },
  {
    "id": "adcfe4dbaab7bcb0b7255ad93cb12d53",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "好山喜我来，螺黛绘深浅。",
      "怪石待主人，僵立殊偃蹇。",
      "我感山石意，花径行宛转。",
      "入夜犹寻诗，露湿衣裳软。",
      "镫花自开落，幽静不可剪。",
      "时闻华子冈，人定一声犬。"
    ]
  },
  {
    "id": "adcfe4dbaab7bcb0b7255ad98063197a",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "幽人早起时，初日未挂树。",
      "微闻草木香，群动浣清露。",
      "我思陶隐居，曲閤入烟雾。",
      "北窗卧羲皇，未必得此趣。",
      "持帚扫白云，不令白云住。",
      "生恐尘世人，认得云深处。"
    ]
  },
  {
    "id": "adcfe4dbaab7bcb0b7255ad9006dfc73",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "别厂而曰堪，实一土屋耳。",
      "有古陶复风，此意差可喜。",
      "白发老诗人，萧然水云里。",
      "荒径长菊松，小园遍桃李。",
      "兰成与彭泽，前身毋乃是。",
      "白水寄神交，长怀古君子。"
    ]
  },
  {
    "id": "adcfe4dbaab7bcb0b7255ad9615d03a1",
    "title": "澹堪杂诗",
    "authorName": "成多禄",
    "authorId": "adcfe4dbaab7bcb0d1457b72d1457b72",
    "dynasty": "清",
    "content": [
      "遗民周之馀，大隐南山麓。习习清风生，美人慕空谷，淋漓寄诗酒，欢笑杂歌哭。",
      "华发已满颠，踽踽行犹独。遐哉邴管风，邈矣顾黄躅。",
      "兰室有清芬，芳邻吾其卜。"
    ]
  },
  {
    "id": "adcfe4dbaabb19fe5c0a4be5b9471d4f",
    "title": "和友游定岩读书岩诸胜",
    "authorName": "张贞生",
    "authorId": "adcfe4dbaabb19fefc52859264f1f27b",
    "dynasty": "清",
    "content": [
      "定光去后杖无踪，独惹游人篆石宫。",
      "磴绝连云三径别，岩虚漏月七情空。",
      "书帷案润窗前迹，瓮牖桥成指上功。",
      "代远传闻多涉怪，钵盂信否可降龙。"
    ]
  },
  {
    "id": "adcfe4dbaac2890f00f5108233ccd299",
    "title": "客中九日登高",
    "authorName": "梁锡珩",
    "authorId": "adcfe4dbaac2890fd1457b72d1457b72",
    "dynasty": "清",
    "content": [
      "未倦登临兴，其如客感生。",
      "候逢黄菊节，人在白登城。",
      "野旷寒山色，楼高急树声。",
      "谁知云里雁，先我竟南行。"
    ]
  },
  {
    "id": "adcfe4dbaac2890feb16f63375e7eb97",
    "title": "送顾秀野南归和留别韵",
    "authorName": "梁锡珩",
    "authorId": "adcfe4dbaac2890fd1457b72d1457b72",
    "dynasty": "清",
    "content": [
      "淮南丛桂长新枝，趁可归与意在斯。",
      "去雁影低秋水外，暮蝉声曳夕阳迟。",
      "风流一散难为别，物色征行总入诗。",
      "京洛词人零落尽，骚坛管领更依谁。"
    ]
  },
  {
    "id": "adcfe4dbaad1c3bb9974fea77321023d",
    "title": "恭纪惠献贝子王平定浙闽功迹颂言",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "简任隆专面，皇家有召方。",
      "虎符来凤阙，玉斧出荆阳。",
      "越北烽初动，闽南丑欲狂。",
      "恻然勤睿虑，移节奠金汤。"
    ]
  },
  {
    "id": "adcfe4dbaad1c3bb9974fea7b3ea850f",
    "title": "恭纪惠献贝子王平定浙闽功迹颂言",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "八闽开层障，三山列秀雯。",
      "王师忻大捷，宗子有奇勋。",
      "竹帛昭天日，轮囷灿海云。",
      "邻霄遗泽畔，人识旧将军。"
    ]
  },
  {
    "id": "adcfe4dbaad1c3bb9974fea7bc034f2d",
    "title": "恭纪惠献贝子王平定浙闽功迹颂言",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "积善长馀庆，天家亿万年。",
      "维城开旧府，閟殿仰遗悬。",
      "龙幕浮香雾，螭环引翠烟。",
      "蒸蒸兴孝思，俎豆永鳌巅。"
    ]
  },
  {
    "id": "adcfe4dbaad1c3bb9974fea7937000cf",
    "title": "恭纪惠献贝子王平定浙闽功迹颂言",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "况有旌贤诏，祠崇闽越中。",
      "勋高天柱北，名溢大瀛东。",
      "嗣烈敷丹荩，承谟慰紫枫。",
      "讴歌兴海上，先后仰崇功。"
    ]
  },
  {
    "id": "adcfe4dbaad1c3bb9168b378ed67753e",
    "title": "秀峰塔诗",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "绿沉初脱颖，光照海东西。",
      "阵扫千军废，锋排五岳齐。",
      "鹏抟云有路，蟾步月为梯。",
      "伫看生花管，长杨赋可题。"
    ]
  },
  {
    "id": "adcfe4dbaad1c3bb452a2cb5aef029c9",
    "title": "南巡纪事",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "路转埤头近，平山一线连。",
      "野桥低涧水，深竹暗村烟。",
      "犬吠花间径，人锄屋后田。",
      "不知身异域，疑对武陵仙。"
    ]
  },
  {
    "id": "adcfe4dbaad1c3bb452a2cb53210ec99",
    "title": "南巡纪事",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "扁舟溪水上，遥见此山痕。",
      "一脉仍通海，千峦何处根。",
      "云封傀儡社，竹护夕阳村。",
      "川岳东南尽，群灵拱至尊。"
    ]
  },
  {
    "id": "adcfe4dbaad1c3bb452a2cb543e345e4",
    "title": "南巡纪事",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "问俗来番社，青葱曲径长。",
      "家家茅盖屋，处处竹编墙。",
      "牵手葭笙细，嚼花春酒香。",
      "知能但耕凿，真可拟羲皇。"
    ]
  },
  {
    "id": "adcfe4dbaad1c3bb452a2cb5d469587a",
    "title": "南巡纪事",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "罗汉云中塞，天关第一重。",
      "林幽深踞虎，潭静隐蟠龙。",
      "马辟芦间道，塘虚竹外烽。",
      "鸟鸣讶行色，同出翠微峰。"
    ]
  },
  {
    "id": "adcfe4dbaad1c3bb07d26bfb1579463e",
    "title": "重阳海东书院",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "重洋远渡度重阳，载酒寻花花正黄。",
      "文苑连朝开霁色，春台九月着罗裳。",
      "种来桃李新多实，培得芝兰旧有香。",
      "今日登高临海国，奎光一点上扶桑。"
    ]
  },
  {
    "id": "adcfe4dbaad1c3bbaff2fbf3debb74e4",
    "title": "登赤嵌城",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "极目天涯是水涯，荷兰城上计程赊。",
      "潮光沸沸鸣奔马，帆影星星点暮鸦。",
      "日丽九重天子闼，云飞万里使臣家。",
      "何时慰我桐花节，好向龙津一泛槎。"
    ]
  },
  {
    "id": "adcfe4dbaad1c3bbc5c1d61544d38a6d",
    "title": "凤山道中遇风",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "巡方才入凤城东，出谷嘤鸣趁好风。",
      "数点香尘溪水外，万家烟火竹林中。",
      "时来草上观新政，每憩棠阴识旧公。",
      "从此扶摇临海国，双旌遥指日初红。"
    ]
  },
  {
    "id": "adcfe4dbaad1c3bbae48199462d26c6e",
    "title": "静者",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "斗室虚明户不扃，时人错比子云亭。",
      "窗衔秋水一痕白，帘卷西山数点青。",
      "酒后每偿书画债，梦馀闲课茗泉经。",
      "白头岁月浑忘却，任取寒梅浸胆瓶。"
    ]
  },
  {
    "id": "adcfe4dbaad1c3bb9f0fe737c78843fd",
    "title": "耕耤",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "连畴宿雨润如膏，太守亲推湿锦袍。",
      "犁破碧云开万顷，自今岁有属贤劳。"
    ]
  },
  {
    "id": "adcfe4dbaad1c3bb9f0fe73742722c5a",
    "title": "耕耤",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "布谷声齐遍海东，夜来时雨兆年丰。",
      "遥知捧日云多处，天子躬耕千亩中。"
    ]
  },
  {
    "id": "adcfe4dbaad1c3bb319b65863577ac82",
    "title": "四合仙梁",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "谁将玉斧斫仙榕，露叶云根影万重。",
      "疑是银桥天上落，不因风雨作神龙。"
    ]
  },
  {
    "id": "adcfe4dbaad1c3bba3535a80ca88b63c",
    "title": "东郊劝农",
    "authorName": "杨二酉",
    "authorId": "adcfe4dbaad1c3bbd1457b72d1457b72",
    "dynasty": "清",
    "content": [
      "时雨且既足，命驾东郊行。",
      "岂不嗜游览，所重在民生。",
      "凉影走虹练，深竹鸣催耕。",
      "秧马踏畦碧，麦浪扬畴平。",
      "村烟间篱落，耆老欢相迎。",
      "烽消省烦役，赋薄无苛征。",
      "复此兆有年，谈笑尝君羹。",
      "残阳摇旆色，鸡犬含馀情。"
    ]
  },
  {
    "id": "adcfe4dbaadf27aacd1141408a72df68",
    "title": "读常君殉难遗诗题后",
    "authorName": "周廷采",
    "authorId": "adcfe4dbaadf27aad1457b72d1457b72",
    "dynasty": "清",
    "content": [
      "黑风摧营云破墨，慷慨从军命如纸。上马杀贼贼势众，此日常公为忠死。",
      "伊昔常公来辽东，挟策上奏长安宫。秋月春风称意日，天街十里香尘红。",
      "一麾远赴巴蜀道，到处甘棠思拜召。蠢彼丑类稽天诛，蚁自营营蜂亦闹。",
      "常公矢劳供转输，性命直与刍粮俱。何来鼠子敢窥窃，横刀裂眦争须臾。",
      "乃知大义发大勇，科第须教名节重。尤荷天朝报锡殊，生气如存死无痛。",
      "诗编磊落钦璠玙，报国不愧文章誉。读公遗诗酹公酒，大星晱晱灯残孤，金旗风辔公归乎。"
    ]
  },
  {
    "id": "adcfe4dbaae9eb2c64ea95094d04f857",
    "title": "游浯溪",
    "authorName": "徐仁铸",
    "authorId": "adcfe4dbaae9eb2cd1457b72d1457b72",
    "dynasty": "清",
    "content": [
      "路转云深处，荒台枕碧湘。",
      "江山开百粤，文字属中唐。",
      "影落斜阳紫，名题卧石苍。",
      "风流呼漱玉，提笔妙能狂。"
    ]
  },
  {
    "id": "adcfe4dbaae9eb2c64ea9509b494930d",
    "title": "游浯溪",
    "authorName": "徐仁铸",
    "authorId": "adcfe4dbaae9eb2cd1457b72d1457b72",
    "dynasty": "清",
    "content": [
      "流涕中兴业，艰难一遇之。",
      "纪游聊有托，作颂更何时。",
      "鼙鼓家山梦，荪荃泽国思。",
      "镜厓今照客，犹未鬓成丝。"
    ]
  },
  {
    "id": "adcfe4dbaae9eb2ccdf019a1f3beee06",
    "title": "送言謇伯之天津",
    "authorName": "徐仁铸",
    "authorId": "adcfe4dbaae9eb2cd1457b72d1457b72",
    "dynasty": "清",
    "content": [
      "潞河水程安且娱，盘旋直到丁字沽。却舍双轮曳双桨，歌诗不歌余马瘏。",
      "言子觥觥世文学，能为汉赋摧吴歈。春风原草出佳句，才名英绝传皇都。",
      "金台骏骨已不朽，上客珠履争迎趋。析津形势控南北，黄河万里此尾闾。",
      "方今金瓯无点缺，谁令堂闼来貙貐。宗生乘风范揽辔，斯志颇志常人殊。",
      "虫鱼釽析小言耳，彼哉沟瞀而拘迂。我生心力百无赖，有书废读冠则儒。",
      "坐看鹒蟀似流电，安有远志殚八区。以我方君何所似，强者齐楚，弱者犹曹邾。",
      "只馀结习未全汰，别无美谥惟至愚。临歧一语重诿諈，君应诺我勿嗫嚅。",
      "水西庄畔脱经过，尚闻八卷题襟韵事无？"
    ]
  },
  {
    "id": "adcfe4dbaae9eb2ca6e072b54acb0ff5",
    "title": "述怀",
    "authorName": "徐仁铸",
    "authorId": "adcfe4dbaae9eb2cd1457b72d1457b72",
    "dynasty": "清",
    "content": [
      "颇志万方略，而抱千古悲。",
      "凝情叩丹府，俯仰将安为？",
      "江湖摇落处，詄荡高莫窥。",
      "堕地得此生，追怀涕如縻。",
      "欲从世尊法，解释诸苦危。",
      "一发钧所系，片云雨之基。",
      "悠悠尘世名，耿耿罔极思。",
      "歌成孰告哀，中夜三歔欷。"
    ]
  },
  {
    "id": "adcfe4dbaaf2855eab3fd78b0df641ba",
    "title": "霅川钱子怀白以黔西近诗见示读竟感赋",
    "authorName": "谈九乾",
    "authorId": "adcfe4dbaaf2855ed1457b72d1457b72",
    "dynasty": "清",
    "content": [
      "依旧鸥庄葺敝庐，蛮乡蕉鹿梦何如？",
      "天为李燮终开网，人似虞卿只著书。",
      "已觉浮生无处著，偏怜故态未全除。",
      "蹉跎我亦瓜园老，衰发星星不耐梳。"
    ]
  },
  {
    "id": "adcfe4dbaaf2855eab3fd78be3919c5f",
    "title": "霅川钱子怀白以黔西近诗见示读竟感赋",
    "authorName": "谈九乾",
    "authorId": "adcfe4dbaaf2855ed1457b72d1457b72",
    "dynasty": "清",
    "content": [
      "得还初服亦君恩，寸舌犹留且莫扪。",
      "鸷鸟仅堪吓腐鼠，郊牺翻欲悔孤豚。",
      "红尘蓟北遥千里，黄叶江南自一村。",
      "为约蘋花最深处，鱼竿秋水恰当门。"
    ]
  },
  {
    "id": "adcfe4dbaaf2855e1f105deb14f7d786",
    "title": "渡江",
    "authorName": "谈九乾",
    "authorId": "adcfe4dbaaf2855ed1457b72d1457b72",
    "dynasty": "清",
    "content": [
      "黑云如幄罩江口，狂风怒卷潜蛟吼。",
      "垂垂天阔孤鸟断，腾腾浪掀万马蹂。",
      "岸东岸西好山色，一时惨淡渺何有。",
      "人见青山江上蹲，不知江挟群山走。",
      "江中之人狎于江，拽帆捩柁夸能手。",
      "只怕盘涡一道斜，溜若沸汤势更陡。",
      "归船急渡岂得已，平生忠信殊不苟。",
      "建州小饼沦中泠，且呼山童展茶臼。"
    ]
  },
  {
    "id": "adcfe4dbaaf2855ec990d22d8c8afb1e",
    "title": "送许旸谷",
    "authorName": "谈九乾",
    "authorId": "adcfe4dbaaf2855ed1457b72d1457b72",
    "dynasty": "清",
    "content": [
      "子从虞山来，衣带虞山雨。山色近如何，苍烟横碧缕。",
      "苔斑封剑石，绿阴滴桐乳。胡为忽抛却，郁郁首欲俯。",
      "黄金台已空，易水风犹古。旧时屠狗人，晨星朗三五。",
      "此行定有合，未必无小补。而我不自聊，生乃与哙伍。",
      "去程无计留，回期可预数。岂不怀高堂，亦将念眉怃。",
      "故山枫叶红，归作秋树主。旸谷轩名秋树。"
    ]
  },
  {
    "id": "adcfe4dbaafa0b5af819547a98d2a181",
    "title": "芳草",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "春风催百卉，草色遍相侵。",
      "到处没马足，有时惊客心。",
      "远连空汉上，寒漾碧波浔。",
      "独有明妃冢，青青恨至今。"
    ]
  },
  {
    "id": "adcfe4dbaafa0b5a019aeee2e3a77f5d",
    "title": "春夜同陆不淄尤时纯子邱兄赋新月",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "新月出东林，清光犹未深。",
      "依人一片影，孤客万重心。",
      "夜浅留余态，春寒助苦吟。",
      "梅花更幽绝，寂寂弄轻阴。"
    ]
  },
  {
    "id": "adcfe4dbaafa0b5a232d673ffcedc4af",
    "title": "嘉善寺",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "古寺壑中好，到来真是禅。",
      "松声流夜雨，草色积春烟。",
      "钟仆无鸣日，碑残不记年。",
      "却因荒寂意，与客更留连。"
    ]
  },
  {
    "id": "adcfe4dbaafa0b5ae49b9708209d4e60",
    "title": "桃花",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "几树桃花一色红，野人篱落见春风。",
      "种来无意看偏好，开到多时赏复空。",
      "可奈蝶蜂群采处，亦闻鸡犬数声中。",
      "曾宜潘岳《闲居赋》，别有芳名自不同。"
    ]
  },
  {
    "id": "adcfe4dbaafa0b5a11d22b9688083080",
    "title": "立春日过万松庵",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "万松通曲岭，残雪覆寒池。",
      "今日已春色，深山犹未知。"
    ]
  },
  {
    "id": "adcfe4dbaafa0b5a86077bc40022e444",
    "title": "吉祥寺古梅",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "一树古梅花数亩，城中客子乍来看。",
      "不知花气清相逼，但觉山深春尚寒。"
    ]
  },
  {
    "id": "adcfe4dbaafa0b5a03007fe0be59cf66",
    "title": "同宣仲鹫峰寺听秋莺",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "物候推移伤客魂，啼莺何意恋山村。",
      "不因落叶林间满，犹道啼春在寺门。"
    ]
  },
  {
    "id": "adcfe4dbaafa0b5a06a59464ccd2a197",
    "title": "金陵冬夜",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "老来贫困实堪嗟，寒气偏归我一家。",
      "无被夜眠牵破絮，浑如孤鹤入芦花。"
    ]
  },
  {
    "id": "adcfe4dbaafa0b5ae189368e643cbcb7",
    "title": "入白门",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "白门迢递夕阳闲，千里闽天一日还。",
      "依旧客情无别事，逢人都问武夷山。"
    ]
  },
  {
    "id": "adcfe4dbaafa0b5a28b36419b8d83b45",
    "title": "同诸子观潘稚圭中秘家藏米元章画楚山图鲜于伯机书游山诗记次曹能始韵",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "相过情不浅，好古意何深。",
      "况有图书乐，能胜丝竹音。",
      "光华陈白璧，珍重比南金。",
      "云树见楚色，诗篇闻越吟。",
      "神应游上世，客似坐寒林。",
      "竟日不能去，因之敦素心。"
    ]
  },
  {
    "id": "adcfe4dbaafa0b5aa4468d7755db5d86",
    "title": "过孔雀庵访辉上人",
    "authorName": "林古度",
    "authorId": "adcfe4dbaafa0b5ad1457b72d1457b72",
    "dynasty": "清",
    "content": [
      "早岁闻初地，凌朝试远寻。",
      "依然一茅宇，宛在千竹林。",
      "芳草定时积，清池雨后深。",
      "对君论古迹，寂寞起幽心。"
    ]
  },
  {
    "id": "adcfe4dbaaff9e1e87cac0be17164cb7",
    "title": "题山家壁",
    "authorName": "马春长",
    "authorId": "adcfe4dbaaff9e1ed1457b72d1457b72",
    "dynasty": "清",
    "content": [
      "前峰昨夜雨初过，晓蹋芒鞋入翠萝。",
      "鸟语向山行客少，春阴垂涧落花多。",
      "喧阗村社闻箫鼓，空阔烟陂放鸭鹅。",
      "散淡不关尘世事，瓦盆沽就野人歌。"
    ]
  },
  {
    "id": "adcfe4dbaaff9e1e8522dc8f48e20584",
    "title": "怀伯兄复堂",
    "authorName": "马春长",
    "authorId": "adcfe4dbaaff9e1ed1457b72d1457b72",
    "dynasty": "清",
    "content": [
      "青苔缘阶长，绿阴垂幕肥。",
      "夜来雨频重，晨起花乱飞。",
      "有酒自斟酌，独客时歔欷。",
      "忽忆故园径，久与吾兄违。",
      "我欲陟高冈，君方掩柴扉。",
      "歌咏溪山深，息偃烟霞辉。",
      "浮云尚无定，孤鸟将安归。",
      "慎旃望远心，毋使素书稀。"
    ]
  },
  {
    "id": "adcfe4dbab03031d822da602ffd1a4fa",
    "title": "望绎山",
    "authorName": "孔传铎",
    "authorId": "adcfe4dbab03031dd1457b72d1457b72",
    "dynasty": "清",
    "content": [
      "薄暮驱车过鲁台，凫山青远绎山来。",
      "地余碑勒秦皇篆，天借桐为《禹贡》材。",
      "万石玲珑堆洞壑，一松夭矫托云雷。",
      "无由驻马探奇胜，满眼征尘首重回。"
    ]
  },
  {
    "id": "adcfe4dbab03031d856bc6faf38d55e3",
    "title": "泮水",
    "authorName": "孔传铎",
    "authorId": "adcfe4dbab03031dd1457b72d1457b72",
    "dynasty": "清",
    "content": [
      "鲁侯到今日，不知几千年。宗社凡几易，城郭亦几迁。",
      "如何一曲水，独在城南偏。昔人采芹藻，今人来种莲。",
      "相彼莲与芹，同一水上鲜。披襟歌《鲁颂》，物色固依然。",
      "千乘时戾止，车马何骈阗。嘉彼德音昭，因之遗泽传。",
      "咄哉灵光殿，漠漠生荒烟。"
    ]
  },
  {
    "id": "adcfe4dbab03031d5be0352fec971430",
    "title": "重刊先世北海集有述",
    "authorName": "孔传铎",
    "authorId": "adcfe4dbab03031dd1457b72d1457b72",
    "dynasty": "清",
    "content": [
      "曹瞒柄汉政，刘氏颓三纲。",
      "岂无名流士，大雅皆沦亡。",
      "遐哉管幼安，皂帽去辽阳。",
      "咄嗟华子鱼，末节何猖狂。",
      "其余建安子，仁义志久荒。",
      "草檄愈头风，借面以吊丧。",
      "碌碌何足数，谁为声价昂。",
      "列祖北海公，风厉不可当。",
      "矫世敦古道，独论盛孝章。",
      "观其友祢生，抱负岂寻常。",
      "裸衣骂广座，挝鼓声悲凉。",
      "非公孰具眼，彼此相激扬。",
      "瞒也狐鼠俦，公真威凤翔。",
      "当其未遇害，汉祚固无伤。",
      "曹孔不两立，薰莸互相妨。",
      "惜呼时不遇，尽室竟罹殃。",
      "太阿虽屈折，不失为至刚。",
      "三复此遗编，使我增慨慷。",
      "斯文在异姓，固当为表彰。",
      "况乃先世贤，遗琴犹在堂。",
      "梓之附家乘，用戒永珍藏。"
    ]
  },
  {
    "id": "adcfe4dbab0cdfe859af200ad36b92b6",
    "title": "自遣",
    "authorName": "鹤算",
    "authorId": "adcfe4dbab0cdfe8d1457b72d1457b72",
    "dynasty": "清",
    "content": [
      "老来拙懒愿全违，不道衰颓事事非。",
      "有酒可能谋剧饮，无钱且自典春衣。",
      "唐花过眼空红紫，晋帖留心有瘦肥。",
      "偶向庭前观止水，也同鸥鹭学忘机。"
    ]
  },
  {
    "id": "adcfe4dbab0cdfe8d204ab3b5370eb68",
    "title": "闰七夕",
    "authorName": "鹤算",
    "authorId": "adcfe4dbab0cdfe8d1457b72d1457b72",
    "dynasty": "清",
    "content": [
      "云骈月双再来游，别有人间一段秋。",
      "可是鹊桥重驾处，又添新恨到针楼。"
    ]
  },
  {
    "id": "adcfe4dbab0db626b69654a57cca3cdf",
    "title": "春日过丁效斋皋陆别墅",
    "authorName": "卜宁一",
    "authorId": "adcfe4dbab0db626d1457b72d1457b72",
    "dynasty": "清",
    "content": [
      "烟树侵天碧，茅亭一径开。",
      "梅根穿瘦竹，石榻染新苔。",
      "鸟唤凭风落，鱼游出涧来。",
      "呼尊邀共饮，薄暮未言回。"
    ]
  },
  {
    "id": "adcfe4dbab14bbefdd461c2b3c157e09",
    "title": "车中读元曲漫题",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "十二珠帘不上钩，红牙短拍试新喉。",
      "文章曲似琴心转，宫谱传将笛眼偷。",
      "秋雨梧桐谈院本，春风杨柳唱《伊州》。",
      "词场从此多研调，毕竟元人胜一筹。"
    ]
  },
  {
    "id": "adcfe4dbab14bbefbd92ce06e1ad7bb9",
    "title": "施大上舍薄游江夏奉题通雅堂诗钞即送之潜江县幕兼讯传经书院诸肄业生",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "浑金璞玉尊彝贵，斯品斯才独有君。",
      "健笔能扛百斛鼎，清谈下视六朝人。",
      "要从工部亲传道，但觉空同许问津。",
      "一别三年又成集，潇湘灵瑟故粼粼。"
    ]
  },
  {
    "id": "adcfe4dbab14bbefbd92ce061a519cef",
    "title": "施大上舍薄游江夏奉题通雅堂诗钞即送之潜江县幕兼讯传经书院诸肄业生",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "及余剪烛联床夜，重与论文把酒初。",
      "补得笙诗歌有獭，传来门客食无鱼。",
      "和戎时尚安边论，富国谁求平准书。",
      "此去沱潜傥相访，故人笼壁近何如。"
    ]
  },
  {
    "id": "adcfe4dbab14bbefc9fb04c53e3e25a6",
    "title": "邓六训导应南皮尚书师聘将之武昌内子制诗扇送行为写楚山补空赠题",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "雪样齐纨月样圆，女媭短语写婵媛。",
      "送君小别三千里，昔我浮家二十年。",
      "良马素丝方藉甚，白云黄鹄尚依然。",
      "渚宫山色描来熟，与证师门翰墨缘。"
    ]
  },
  {
    "id": "adcfe4dbab14bbefc9fb04c50e076a2b",
    "title": "邓六训导应南皮尚书师聘将之武昌内子制诗扇送行为写楚山补空赠题",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "乘兴西行访故人，开堂都讲礼分宾。",
      "敢如嘉淑能酬唱，况复潘杨是世亲。",
      "楚客相思烟浪阔，吴天已过石槐新。",
      "祇余削牍犹从事，未扑襕衫十斗尘。"
    ]
  },
  {
    "id": "adcfe4dbab14bbef12b03c7309110c4c",
    "title": "澄心堂歌",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "青华镂笔红丝砚，澄心堂纸白于练。宫中保仪女掌书，江山如笑排鸾燕。",
      "姊妹承恩侍李皇，提鞋刬袜事荒唐。通天一帖题昭后，初月双趺创窅娘。",
      "烧槽琵琶暖玉柱，君王小令歌行路。别翻曲子念家山，弹绝冰弦愁日暮。",
      "瓦官阁下黄花波，啼鸟声声帝奈何。最笑仓皇辞庙日，听来犹有教坊歌。",
      "君不见官家恨不作词史，金粉南朝悉如此。"
    ]
  },
  {
    "id": "adcfe4dbab14bbef61dbc86f171aed6c",
    "title": "通明山",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "泰山何巍峨，支尾直北走。",
      "百里一起伏，阴阳自分剖。",
      "众峰罗儿孙，峻岭试培塿。",
      "兹山特权奇，崛然拱岳后。",
      "踞形若置箕，圆顶如覆瓿。",
      "树燥泉源微，草丰土力厚。",
      "苍翠岚色妍，凸凹石骨丑。",
      "当阳具二孔，洞达左与右。",
      "摩挲至正碑，苔藓蚀螭首。",
      "所言山穴中，光明绝昏黝。",
      "堕月辉东流，杲日景西受。",
      "行云时出入，飘风历前后。",
      "谁凿混沌窍，傥辟仙灵牖。",
      "为想鸿蒙初，造出天地手。",
      "徂徕及新甫，平揖与之友。",
      "虚中乃生白，秀外或非偶。",
      "责实名必循，妙理寓陵阜。",
      "荡荡尘翳空，吾以师无垢。"
    ]
  },
  {
    "id": "adcfe4dbab14bbef4c4640186bcc5b6d",
    "title": "黑水洋看月",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "东发紫竹林，南下黑水洋。当其初放船，海水皆浑黄。",
      "沙净黄渐灭，清彻若油碧。绿极成青蓝，蓝深转为黑。",
      "水面往往生云烟，风吹云开月上弦。仰观素魄俯黑水，水月长与船盘旋。",
      "水上指天天下水，波涛叠叠星累累。蜃气嘘翕蛟涎腥，景物中宵益荒诡。",
      "波光映月月夺色，明月到此不能白。晴霄闇澹入睡乡，软浪千重限南北。",
      "远水愈黑天愈青，骊龙弄珠辉入溟。雄奇不可言语形，古来此景何人经。",
      "江湖既明瑟，关山亦寒慄。或照思妇楼，傥邀酒人室。",
      "圆灵赋后有遗迹，彼但清华此横逸，谁合元虚希逸笔。",
      "四更未已榑桑红，再上舵楼看日出。"
    ]
  },
  {
    "id": "adcfe4dbab14bbefa567bb9eeae7f368",
    "title": "泮山双柏行用少陵古柏行韵和金山吴教谕同年山在郡庠之西北隅",
    "authorName": "诸可宝",
    "authorId": "adcfe4dbab14bbefd1457b72d1457b72",
    "dynasty": "清",
    "content": [
      "昔来岱庙观汉柏，平台屹对榑桑石。威仪侠陛犹郎官，意气去天将咫尺。",
      "圣门端楷匹灵奇，别院唐槐同慨惜。飞来一凤毛羽青，结就六龙甲鳞白。",
      "昨来听鼓东吴东，馆娃访古无梧官。旧闻北宋沧浪在，胜地南园树石空。",
      "独留双柏忘年岁，几历三冬耐雪风。大德不孤必有偶，托身得所谁为功。",
      "此材何待充梁栋，泮山灵岳等珍重。葆我天真赖表章，阅他人世成迎送。",
      "要知错节更盘根，也视祥麟与威凤。吁嗟乎！吾乡尚有向南枝，太息精忠未酬用。"
    ]
  },
  {
    "id": "adcfe4dbab2367835fae8915982e708f",
    "title": "渡河",
    "authorName": "管贻葄",
    "authorId": "adcfe4dbab236783d1457b72d1457b72",
    "dynasty": "清",
    "content": [
      "轻舟又溯浪花堆，无恙征帆趁晓开。",
      "霜气自随朝日敛，沙痕黄抉怒涛回。",
      "鱼龙尚切三秋警，璧马谁消万古灾。",
      "笑向长年数陈迹，十三度记问津来。"
    ]
  },
  {
    "id": "adcfe4dbab24b189dd628e8ff4717e9b",
    "title": "夜坐",
    "authorName": "陶琯",
    "authorId": "adcfe4dbab24b189d1457b72d1457b72",
    "dynasty": "清",
    "content": [
      "疏帘三面卷斜阳，茗碗间携话晚凉。",
      "络纬数声秋已至，一庭清露玉簪香。"
    ]
  },
  {
    "id": "adcfe4dbab2aae7f24145bacf8cea7f3",
    "title": "寄黄鹿泉",
    "authorName": "金宏集",
    "authorId": "adcfe4dbab2aae7fd1457b72d1457b72",
    "dynasty": "清",
    "content": [
      "西江诗派远，健笔当汗竹。",
      "感昔阐幽光，琳琅不胜掬。",
      "共说龙喜社，风骚主盟独。",
      "开尊娱澥客，坐中列名宿。",
      "蒿目抚时艰，晋郑以我卜。",
      "寄托一何深，天道往必复。",
      "而我谢病久，执书愧未复。",
      "千秋有侨札，气义闻之熟。"
    ]
  },
  {
    "id": "adcfe4dbab2c05874ad69f287fde655e",
    "title": "大清闸诗为王司马赋",
    "authorName": "莽鹄立",
    "authorId": "adcfe4dbab2c058724510415c0d0e461",
    "dynasty": "清",
    "content": [
      "白塔山前水向东，唐渠疏凌总无功。",
      "王公学得苏公法，一道长堤筑浪中。"
    ]
  },
  {
    "id": "adcfe4dbab2c05874ad69f28b30e4797",
    "title": "大清闸诗为王司马赋",
    "authorName": "莽鹄立",
    "authorId": "adcfe4dbab2c058724510415c0d0e461",
    "dynasty": "清",
    "content": [
      "巧夺天工一笕横，高低喜听叱牛声。",
      "亭台闸坝同唐汉，不愧标题号大清。"
    ]
  },
  {
    "id": "adcfe4dbab2d56546a41b471fa2fde33",
    "title": "登天台山",
    "authorName": "王晋之",
    "authorId": "adcfe4dbab2d5654d1457b72d1457b72",
    "dynasty": "清",
    "content": [
      "无穷奇境出，直欲上天看。",
      "到顶嫌山小，回头觉路难。",
      "危厓仙洞辟，怪石野花攒。",
      "纵目峰南北，河山势郁蟠。"
    ]
  },
  {
    "id": "adcfe4dbab2d565409e9dae1afe8fcbc",
    "title": "盘山",
    "authorName": "王晋之",
    "authorId": "adcfe4dbab2d5654d1457b72d1457b72",
    "dynasty": "清",
    "content": [
      "无心逢妙境，翻喜路行差。",
      "林外远闻水，溪边犹有花。",
      "断云微露塔，朽石渐成沙。",
      "触起游人兴，登临力倍加。"
    ]
  },
  {
    "id": "adcfe4dbab2d565409e9dae10bf7c62e",
    "title": "盘山",
    "authorName": "王晋之",
    "authorId": "adcfe4dbab2d5654d1457b72d1457b72",
    "dynasty": "清",
    "content": [
      "荒寺少人迹，客来情倍浓。",
      "楼高危跨石，僧老健于松。",
      "鸟语醒晨梦，山音续断钟。",
      "崎岖崖下路，常有白云封。"
    ]
  },
  {
    "id": "adcfe4dbab4b5367457c9a2990a06c03",
    "title": "新城邸舍和壁间感柳韵",
    "authorName": "李绂",
    "authorId": "adcfe4dbab4b5367a0f3601d6a5dfac4",
    "dynasty": "清",
    "content": [
      "十年依约玉堂春，宫柳和烟不惹尘。",
      "今日飘零向歧路，灵和殿里更何人。"
    ]
  },
  {
    "id": "adcfe4dbab4b53670ba1ed59f259ec18",
    "title": "读危太仆云林集",
    "authorName": "李绂",
    "authorId": "adcfe4dbab4b5367a0f3601d6a5dfac4",
    "dynasty": "清",
    "content": [
      "唐宋为古文，大家才七人。南渡遂萎苶，得貌遗厥神。",
      "有元运隆盛，大文兴崇仁。吴虞启先鞭，斯文绝复新。",
      "后劲得云林，如《国风》有《豳》。宋王拜下风，国史功不湮。",
      "偶然履橐橐，上嫌称老臣。御史乃希旨，元故臣宜摈。",
      "和州看余庙，于事犹轻尘。论者不复察，集矢何龂龂。",
      "岂知公出处，大节光霄旻。言事既激烈，邪闭善则陈。",
      "仓卒起田间，辞禄已五春。投井义不屈，存史情亦真。",
      "兴朝访故老，四国响然臻。聊因国史出，夙志将一伸。",
      "区区圭组荣，浮云谢天民。青田亦仕元，佐命持衡钧。",
      "松雪亦承旨，实宋天潢亲。不知持论者，比此何等伦。",
      "掩卷三叹息，流俗多顽嚚。"
    ]
  },
  {
    "id": "adcfe4dbab53c58295f5b158b27cf174",
    "title": "秋郊杂咏",
    "authorName": "范立齐",
    "authorId": "adcfe4dbab53c582d1457b72d1457b72",
    "dynasty": "清",
    "content": [
      "野外连衡宇，秋高见远山。",
      "斜阳明一半，烟树断中间。",
      "国破家何在，年深客未还。",
      "紫芝如可采，一为问商颜。"
    ]
  },
  {
    "id": "adcfe4dbab53c582902a3ab5f782ee48",
    "title": "书怀",
    "authorName": "范立齐",
    "authorId": "adcfe4dbab53c582d1457b72d1457b72",
    "dynasty": "清",
    "content": [
      "故国山河已大殊，故园桑菊半荒芜。",
      "茫茫天地为逋客，扰扰风尘自腐儒。",
      "病骨平分秋岭瘦，臣心仍伴月轮孤。",
      "有人劝我杯中趣，为问三闾肯醉无。"
    ]
  },
  {
    "id": "adcfe4dbab5b527f53c5c63c2b7b9b03",
    "title": "过南阳",
    "authorName": "孙志祖",
    "authorId": "adcfe4dbab5b527fc0d0e461f39ae9ff",
    "dynasty": "清",
    "content": [
      "天低湖水阔，浩淼入空冥。",
      "帆影有时侧，风声不可听。",
      "人家依浅岸，野艇狎浮萍。",
      "此地经过数，今疑到洞庭。"
    ]
  },
  {
    "id": "adcfe4dbab5b527feb237aa0fd941279",
    "title": "落叶",
    "authorName": "孙志祖",
    "authorId": "adcfe4dbab5b527fc0d0e461f39ae9ff",
    "dynasty": "清",
    "content": [
      "秋霜一下众林萎，叶落成堆未扫时。",
      "流水年华人易感，辞柯消息鸟先知。",
      "小园竹径风声寂，远树柴门日影移。",
      "莫道婆娑生意尽，凭阑点笔好题诗。"
    ]
  },
  {
    "id": "adcfe4dbab68d8bcd740b2c5d413af91",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "铁砂如鹿耳，有角暗回环。",
      "捩舵之元入，悬标曲折湾。",
      "掉头挥扇去，衔尾摆帘还。",
      "天险舟人戒，台疆第一关。"
    ]
  },
  {
    "id": "adcfe4dbab68d8bcd740b2c50678164f",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "君见鲲鱼否，如何幻作沙。",
      "星精浮落窟，水族聚岩洼。",
      "濊濊罛齐下，团团港半遮。",
      "从来夸海错，利薮润千家。"
    ]
  },
  {
    "id": "adcfe4dbab68d8bcd740b2c540b195e3",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "牛皮今剥落，尚有赤嵌楼。",
      "狡狯成何用，沧桑不自由。",
      "拦风窝曲室，蔽日冷雕甃。",
      "残照荒荒意，凄凉动客愁。"
    ]
  },
  {
    "id": "adcfe4dbab68d8bcd740b2c578cb875a",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "澎山非一状，独立纪金鸡。",
      "斗浪冲凹吼，迎潮拍窍啼。",
      "映霞扬彩羽，倒日落丹梯。",
      "看尽重洋客，昂头欲指迷。"
    ]
  },
  {
    "id": "adcfe4dbab68d8bcd740b2c5b8f9aec6",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "潭中天倒挂，况值月新浮。",
      "净色千寻练，澄痕一片秋。",
      "心空人自朗，影落鸟生愁。",
      "恍惚昆明意，天然现女牛。"
    ]
  },
  {
    "id": "adcfe4dbab68d8bcd740b2c56572b03d",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "雁来迷绝塞，雁去昼新关。",
      "檨雨年年冷，桐烟片片闲。",
      "林藏鸡爪啸，草猎鹿皮斑。",
      "圣化羁縻地，苍茫四眺间。"
    ]
  },
  {
    "id": "adcfe4dbab68d8bcd740b2c5f7e5c338",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "上沃三春润，洋宽一望迷。",
      "风驯芳草浪，雨酿落花泥。",
      "司馌童携筥，忘机鸟集犁。",
      "西成先可庆，不辨地高低。"
    ]
  },
  {
    "id": "adcfe4dbab68d8bcd740b2c5aaaaab98",
    "title": "台阳八景",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "夭矫成旗尾，此山遂得名。",
      "秋高肥走兽，地旷骋番兵。",
      "长镖夸上杀，劲弩斗先声。",
      "武事蛮獠晓，知几戒守营。"
    ]
  },
  {
    "id": "adcfe4dbab68d8bcde930212fc181526",
    "title": "放洋",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "造物凭虚凿此洼，山遥岸渺廓无涯。",
      "团银界玉烟横漈，泼靛摇红日射沙。",
      "眼底澄清身入镜，胸中洒落舰飞花。",
      "分明绝景人难识，枉羡张骞泛月槎。"
    ]
  },
  {
    "id": "adcfe4dbab68d8bc246493efbe917fc5",
    "title": "澎湖",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "又见人间大洞庭，罗罗七十二山青。",
      "桶盘妥贴凭谁挈，虎豹狰狞唤欲醒。",
      "怪石鲛纹添禹贡，花螺贝锦注葩经。",
      "黄昏点点归鱼艇，款乃声中月满汀。"
    ]
  },
  {
    "id": "adcfe4dbab68d8bc52614802b78ed6a7",
    "title": "黑水沟",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "由来黑水出梁州，大海无端划此沟。",
      "可是三危分旧派，胡为一道独中流。",
      "巨鳌折足玄黄混，角燕扬鳃日月幽。",
      "万斛尘心都荡尽，蓬莱咫尺浪飕飕。"
    ]
  },
  {
    "id": "adcfe4dbab68d8bc51275490de59eacf",
    "title": "赤嵌楼",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "岛上作城墈作楼，钻营兔窟几经秋。",
      "当年早造天朝福，特辟蚕丛比蜀牛。"
    ]
  },
  {
    "id": "adcfe4dbab68d8bc51275490e097ad54",
    "title": "赤嵌楼",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "荡荡漆城事可嗤，糖糜合筑欲何为。",
      "谁知鹿耳骑鲸客，梦入楼头月落时。"
    ]
  },
  {
    "id": "adcfe4dbab68d8bc0997c6c2cb741dbc",
    "title": "台中夏晷长于中土者数刻岁壬申1752六月望后一日课士因拈唐文宗我爱夏日长之句为题实写现景非赋古也书此以示诸生",
    "authorName": "谢家树",
    "authorId": "adcfe4dbab68d8bcd1457b72d1457b72",
    "dynasty": "清",
    "content": [
      "天形如覆釜，两轴定四方。",
      "北仰南倾泻，远睇殊混茫。",
      "入地三十六，未尽浑天量。",
      "闻到小昆仑，北斗失其疆。",
      "大星古无纪，南极现莹芒。",
      "所以谈海外，明晦颇异常。",
      "初三不云朏，昨夜已生光。",
      "因之测日景，加刻夏尤长。",
      "天低与水接，黄垆半相望。",
      "羲和方转驭，金乌早拂桑。",
      "火轮就浣濯，摩荡添焜煌。",
      "一跃高十丈，中土尚黎苍。",
      "虎头迄鸡尾，乃入虞渊藏。",
      "羊脾熟未久，恍惚势欲翔。",
      "炎帝勤属辖，丙丁恋故乡。",
      "我来当五月，日爱薰风凉。",
      "官闲无浊热，署厂纳虚旸。",
      "笔砚新位置，书卷启尘囊。",
      "几净挨木凳，窗白倚竹床。",
      "榕午垂正阴，檨舂侧西墙。",
      "触处供清吟，茶馀巡空廊。",
      "导意使和缓，练神俾固强。",
      "眷彼草芊芊，带翠上我堂。",
      "谁家养白鸠，滑滑叫昏黄。",
      "绰有故园趣，以此足相羊。",
      "好景公同人，意切词乃昌。",
      "莫作寻常题，学舌赋晚唐。"
    ]
  },
  {
    "id": "adcfe4dbab73d219a44579d36e9c5c5d",
    "title": "婉娈草堂怀古",
    "authorName": "吴景延",
    "authorId": "adcfe4dbab73d219d1457b72d1457b72",
    "dynasty": "清",
    "content": [
      "一径入昆麓，烟树郁苍苍。",
      "黄耳冢已没，白驹泉亦荒。",
      "仿佛碧云深，当年读书堂。",
      "知几惜不早，贾祸在文章。",
      "徒令婉娈影，高台变凄凉。",
      "荒丘莽丛樾，古屋剩枯篁。",
      "俯仰馀太息，一声鹤唳长。"
    ]
  },
  {
    "id": "adcfe4dbab8145f76fec50d64c06b94d",
    "title": "题谢孝子东纬先生侍疾图，用乐府体",
    "authorName": "陈名发",
    "authorId": "adcfe4dbab8145f7d1457b72d1457b72",
    "dynasty": "清",
    "content": [
      "父兮生我，母兮鞠我。酬答恩慈，百无一可。先生若曰，惟孝则颇。",
      "儿不愿致千金富，儿不愿觅万户侯，但愿长侍父母之春秋。",
      "风雨一庐，父老而病。儿与父母，相依为命。父病儿忧千种并。",
      "一方洞见儿能医，只为天亲意转疑。陈牲酒，祷神祇，血痕缕缕泪丝丝，回思心骨悲。",
      "小人有母，又为造化小儿苦。手足拘挛两不良，声声愁绝听喔咻。",
      "儿手代母肱，儿足代母股。儿在母旁，母疾二分愈。",
      "鸡三号，更五鼓，药鼎茶铛终夜伍。人怜一十八年长，儿恨一十八年光阴箭去弩。",
      "人绘先生事，我绘先生心。先生有知，许我知音，此意还质吾江阴。"
    ]
  },
  {
    "id": "adcfe4dbab955ed3b08ac19ac5bba863",
    "title": "卧佛寺",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "半生劳梦寐，此日蹑云根。",
      "一榻悬今古，千山嬗晓昏。",
      "鸟飞凌碧汉，樵去入烟村。",
      "惟有西来树，常栖净土魂。"
    ]
  },
  {
    "id": "adcfe4dbab955ed30dfc90fd09d7d124",
    "title": "兜率寺",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "清磬声声彻，悠然夜未分。",
      "山高迟见月，竹密静留云。",
      "色相岩间石，空明水面纹。",
      "立身尘坌外，思共鹤猿群。"
    ]
  },
  {
    "id": "adcfe4dbab955ed373f5bd7c30351c2f",
    "title": "出山",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "出山频顾山，山亦神交熟。",
      "今夜山间云，相随窗外宿。"
    ]
  },
  {
    "id": "adcfe4dbab955ed3e142604f3fb8ae34",
    "title": "劝学诗",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "我宁甘其拙，人自逞其巧。",
      "巧为世所争，拙乃身之宝。",
      "恂恂里巷间，朴讷亦自好。",
      "神凝志不纷，性天常自保。",
      "大木枝曲拳，斤斧弗来扰。",
      "七窃凿甫成，混沌已就槁。"
    ]
  },
  {
    "id": "adcfe4dbab955ed3e142604f7acdc156",
    "title": "劝学诗",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "日月有薄蚀，金石有亏缺。",
      "令名德之舆，弈世无歇绝。",
      "高节轶尘伦，圣哲足颃颉。",
      "阘然庸众伍，草木同摧折。",
      "没世疾无称，此语殊痛切。",
      "姱修不及时，秋风鸣鶗鴂。"
    ]
  },
  {
    "id": "adcfe4dbab955ed34edc1164ab67d163",
    "title": "归里后咏怀",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "吾家连理枝，恰符燕桂数。",
      "伯仲早云殂，三人相依附。",
      "飘梗过半生，频年不一遇。",
      "垂老更相怜，郁陶凭谁诉。",
      "游子从外来，惊愕频谛顾。",
      "喜极翻成悲，相看俱迟暮。",
      "有酒即我醑，无酒即我酤。",
      "鹤发老弟兄，悦爱胜童孺。",
      "目前致足乐，莫任韶光赴。",
      "珍重此残年，连床话情愫。"
    ]
  },
  {
    "id": "adcfe4dbab955ed34edc11640cd55820",
    "title": "归里后咏怀",
    "authorName": "边中宝",
    "authorId": "adcfe4dbab955ed3d1457b72d1457b72",
    "dynasty": "清",
    "content": [
      "倦鸟归旧林，飞翔适性天。",
      "零星几老友，策杖相往还。",
      "言笑无厌时，文酒追古欢。",
      "有时乘兴出，随意探林泉。",
      "或阿陵城下，或吾丘台边。",
      "徙倚以徜徉，心远况地偏。",
      "偶然逢野叟，席地话园田。",
      "神貌两俱古，真趣谁怀传。",
      "自反出与处，幸无罹尤愆。",
      "泊然何所营，长此乐余年。"
    ]
  },
  {
    "id": "adcfe4dbab95e5b0d6538408e7938b54",
    "title": "过南浦书院谒盛春谷师",
    "authorName": "沈端明",
    "authorId": "adcfe4dbab95e5b0d1457b72d1457b72",
    "dynasty": "清",
    "content": [
      "隐隐翠微巅，烟霞护讲筵。",
      "泉通茶灶下，云起竹窗前。",
      "不信尘中客，居然世外仙。",
      "明朝别南浦，清梦夜长悬。"
    ]
  },
  {
    "id": "adcfe4dbab95e5b0231b5a13cdd740bf",
    "title": "重晤朱碧梧话旧因怀张嘉会",
    "authorName": "沈端明",
    "authorId": "adcfe4dbab95e5b0d1457b72d1457b72",
    "dynasty": "清",
    "content": [
      "离居忽半载，今喜复相亲。",
      "共听窗前雨，因怀斗酒人。",
      "飘零三晋远，落拓一身贫。",
      "聚首知何日，空伤游子神。"
    ]
  },
  {
    "id": "adcfe4dbab98b3e95e332fbbc8233b0b",
    "title": "安平晚渡",
    "authorName": "黄元弼",
    "authorId": "adcfe4dbab98b3e9d1457b72d1457b72",
    "dynasty": "清",
    "content": [
      "落日海天红，孤城一苇通。",
      "潮平轻荡桨，浪急半推篷。",
      "不尽栖飞鹜，无边断续虹。",
      "几回思共济，举首待长风。"
    ]
  },
  {
    "id": "adcfe4dbab98b3e94a164e4e03903e74",
    "title": "法华寺",
    "authorName": "黄元弼",
    "authorId": "adcfe4dbab98b3e9d1457b72d1457b72",
    "dynasty": "清",
    "content": [
      "旧时书舍几经迁，翠柏修篁引客怜。",
      "人去蝶回浑是梦，僧归花落已多年。",
      "茶厨不认避烟鹤，竹径犹存映月川。",
      "一片红尘何处洗，南华此日有新篇。"
    ]
  },
  {
    "id": "adcfe4dbab9a828424a572e8faabfe44",
    "title": "人日宴集莫愁湖即席",
    "authorName": "邓嘉缉",
    "authorId": "adcfe4dbab9a8284d1457b72d1457b72",
    "dynasty": "清",
    "content": [
      "莫愁湖上逢人日，胜侣招携蹑屐双。",
      "举酒心情还属客，登楼风景独当窗。",
      "梅花破雪香生树，山色连云绿过江。",
      "惭愧群贤远相召，醉扶春影渡渔矼。"
    ]
  },
  {
    "id": "adcfe4dbab9a82847efcac31c8221328",
    "title": "忆石公却寄",
    "authorName": "邓嘉缉",
    "authorId": "adcfe4dbab9a8284d1457b72d1457b72",
    "dynasty": "清",
    "content": [
      "别君何处最相思，多在松阴月上时。",
      "对我清辉皎如此，故乡俦侣可曾知。",
      "尺书问讯劳相忆，浅盏浇愁醉不辞。",
      "还寝剧怜风露冷，愿移残梦落书帷。"
    ]
  },
  {
    "id": "adcfe4dbab9a8284a6ff0d1609b83480",
    "title": "临朐喜晤绍由同年",
    "authorName": "邓嘉缉",
    "authorId": "adcfe4dbab9a8284d1457b72d1457b72",
    "dynasty": "清",
    "content": [
      "游历来停黄宪车，入门一笑各轩渠。",
      "相逢每惜须眉老，把晤翻嫌音问疏。",
      "高士愧悬徐孺榻，经生争识郑公居。",
      "厚期无负名山业，共拟元和郡县书。"
    ]
  },
  {
    "id": "adcfe4dbab9a8284b49ba2cd5b65435e",
    "title": "平原君祠",
    "authorName": "邓嘉缉",
    "authorId": "adcfe4dbab9a8284d1457b72d1457b72",
    "dynasty": "清",
    "content": [
      "翩翩公子有遗祠，想像风流奠一卮。",
      "臣亦毛生思脱颖，不知可有处囊时。"
    ]
  },
  {
    "id": "adcfe4dbab9a8284c97664adc3ce4e9b",
    "title": "秣陵织业行",
    "authorName": "邓嘉缉",
    "authorId": "adcfe4dbab9a8284d1457b72d1457b72",
    "dynasty": "清",
    "content": [
      "秣陵无好丝，但夸织工巧。非徒经纬多，亦贵颜色姣。",
      "承平之日甲天下，水载以舟陆运马。富商大贾工负贩，仰给至无游手者。",
      "兵燹以来未复业，湘乡相公发军帖。招集四方织户来，吱吱轧轧机房开。",
      "机房开，丝不贱。火船载丝出洋去，富者乾没贫不便。",
      "今年丝价高于珠，我见童子泣路隅。自言家有织机匠，年年衣食才有余。",
      "而今十机不织一，身闲那得摇丝车。我为童子三叹息，长官机捐设正急。"
    ]
  },
  {
    "id": "adcfe4dbaba003a90f707a7c58a27fe1",
    "title": "文选楼怀古",
    "authorName": "彭定求",
    "authorId": "adcfe4dbaba003a9c1fea270f3144cef",
    "dynasty": "清",
    "content": [
      "县圃风流翰墨场，客心凭吊剧苍凉。",
      "掞文已撷江山丽，主器应扶社稷长。",
      "委巷年深尘刹暗，虚檐昼掩草庭荒。",
      "不知慧业归天上，可得神游近戴匡。"
    ]
  },
  {
    "id": "adcfe4dbaba003a92e3b9634d2e30683",
    "title": "邵二泉先生闲居四戒诗卷书后",
    "authorName": "彭定求",
    "authorId": "adcfe4dbaba003a9c1fea270f3144cef",
    "dynasty": "清",
    "content": [
      "昔闻廉公言，曾受孔子戒。",
      "讵惟莲社徒，严净超尘界。",
      "洗心密以藏，义阐羲皇卦。",
      "参之在性天，睹闻所未届。",
      "凛兹入德门，窒欲慎一介。",
      "上士敦躬修，力障堤防坏。",
      "伟哉邵夫子，道南衍宗派。",
      "正学人伦师，警惕恒匪懈。",
      "矢此闲居箴，砭俗寓深喟。",
      "哀彼夸毗子，纵度恣娱快。",
      "躁进而苟得，侈淫乃交害。",
      "四者实循环，酿毒甚蜂虿。",
      "覆辙盍鉴诸，沈疴须急瘥。",
      "置身廉让间，食色捐业债。",
      "皇皇澡浴勤，寸丝原不挂。",
      "粹然复天真，微阴去夬夬。",
      "精金汰沙砾，嘉谷弃荑稗。",
      "敬聆木铎鸣，底事徇膜拜。",
      "三复祇腹膺，心神顿潇洒。",
      "未敢缀卮词，牵延等菅蒯。"
    ]
  },
  {
    "id": "adcfe4dbaba003a982d86243816f63e9",
    "title": "秋丁日补送文文肃姚文毅陈文庄三公神位入长洲学乡贤祠敬识",
    "authorName": "彭定求",
    "authorId": "adcfe4dbaba003a9c1fea270f3144cef",
    "dynasty": "清",
    "content": [
      "名教久沦替，榛蔓沿黉宫。",
      "乡祀古所重，论定百年中。",
      "庶几光俎豆，足与震鼓钟。",
      "云何僣且滥，势利纷交讧。",
      "沮丧诗书气，雕残礼乐容。",
      "遂令贤杰辈，避地羞雷同。",
      "近者更侈炫，郡邑淆所从。",
      "典司罔稽覆，名籍滋混蒙。",
      "峨峨三钜公，茂苑挺英踪。",
      "齐鸣朝阳凤，并跃云津龙。",
      "末运丁板荡，屹如鼎足重。",
      "丘山既合响，至今阙瞽宗。",
      "小子仰典型，桑梓维敬恭。",
      "清议永不磨，地以人斯崇。",
      "颓波存砥柱，后起当闻风。"
    ]
  },
  {
    "id": "adcfe4dbabbd6bd348b2cbbf664f4592",
    "title": "同友人过华藏庵",
    "authorName": "高恒懋",
    "authorId": "adcfe4dbabbd6bd3d1457b72d1457b72",
    "dynasty": "清",
    "content": [
      "长夏萧疏倦倚楼，相将兰若慰沈浮。",
      "午钟敲醒十年梦，溪水流残半世愁。",
      "塔影斜侵竹院冷，茶烟不断白云流。",
      "徘徊竟日风尘外，话到无生意未休。"
    ]
  },
  {
    "id": "adcfe4dbabc22c505f46284260c30f25",
    "title": "二月初五夜雪",
    "authorName": "王麟生",
    "authorId": "adcfe4dbabc22c50d1457b72d1457b72",
    "dynasty": "清",
    "content": [
      "空阶三寸雪，小阁一枝镫。",
      "夜色静如此，春风来未曾。",
      "榻虚衾似水，杯浅酒成冰。",
      "归梦向何处，江楼最上层。"
    ]
  },
  {
    "id": "adcfe4dbabf73b48373da401bd3a9146",
    "title": "和韵留别",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "易水兴歌泪欲弹，孤舟残烛梦阑珊。",
      "篷窗寥落凭谁慰，歧路萧条强自宽。",
      "碧草寒烟江上画，野蔬村酒客中餐。",
      "更怜此夜溪前月，愁杀离人不忍看。"
    ]
  },
  {
    "id": "adcfe4dbabf73b487dbae064c39f05b9",
    "title": "秋怀",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "朔风哀角起孤城，强就东篱对菊英。",
      "侠气驱愁存傲骨，诗怀借酒出奇兵。",
      "碧云黄叶清秋色，蒲枕青镫旅馆情。",
      "敝葛何堪当此际，新凉渐向永宵生。"
    ]
  },
  {
    "id": "adcfe4dbabf73b48877082996bb8d74d",
    "title": "秋夜感怀",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "风凄霜重叶初稀，孤客无家雁亦归。",
      "往事易悲休记省，壮心难遂且忘机。",
      "深秋小院人愁坐，澹月疏林鸟乱飞。",
      "远戍城高残角冷，砧声处处理寒衣。"
    ]
  },
  {
    "id": "adcfe4dbabf73b48b13f710d7c746327",
    "title": "赠冒巢民",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "天涯浪迹几年春，此日何期青眼频。",
      "赠药为怜司马病，解衣应念少陵贫。",
      "惭非骏骨逢知己，羞把蛾眉奉路人。",
      "听雨不堪孤馆夜，感今追昔倍沾巾。"
    ]
  },
  {
    "id": "adcfe4dbabf73b48fc82587b2a3a43d2",
    "title": "留别吴蕊仙",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "一身飘泊御风游，岭上闲云水上鸥。",
      "锦字怕随江雁断，诗魂还逐晓莺流。",
      "野塘孤棹黄花晚，香谷寒窗杂树秋。",
      "只恐重来仙路迥，烟迷露阻武陵舟。"
    ]
  },
  {
    "id": "adcfe4dbabf73b485cc423147d1c4cf3",
    "title": "春居",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "小榻参差竹影斜，衡门芳草锁烟霞。",
      "棱铮傲骨诗为友，淡泊禅心画作家。",
      "暖日不须来燕子，春风争肯逐桃花。",
      "凭阑细雨潇潇夜，慷慨悲歌抚镆铘。"
    ]
  },
  {
    "id": "adcfe4dbabf73b48fb8365b10b13cc73",
    "title": "清明感怀",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "积润侵阶碧草生，杏花寒食半阴晴。",
      "一帘细雨迷归燕，几日东风度老莺。",
      "泪眼看花如有恨，旅怀中酒似多情。",
      "何时十亩偕贤侣，箕踞空山啸月明。"
    ]
  },
  {
    "id": "adcfe4dbabf73b48930798039163cf41",
    "title": "赠范洛仙",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "黯淡销魂独倚楼，登山临水又逢秋。",
      "檐前垂柳丝千尺，只系柔肠不系舟。"
    ]
  },
  {
    "id": "adcfe4dbabf73b488e3f5f4bc29db5c2",
    "title": "赠苏贞仙",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "一架蔷薇满袖香，同行谁不羡红妆。",
      "平生最爱清幽事，肯惜凌波绕曲廊。"
    ]
  },
  {
    "id": "adcfe4dbabf73b48e8857012f9b49bfe",
    "title": "将归江南次答邓孝威",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "扬袂狂歌《归去来》，五湖烟月冷苏台。",
      "遥怜竹屋分题处，花落重门草似苔。"
    ]
  },
  {
    "id": "adcfe4dbabf73b48e88570127fe74f99",
    "title": "将归江南次答邓孝威",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "懒向人间道可怜，古来倾国尽婵娟。",
      "花飞不煮胡麻饭，静里闲参柏子禅。"
    ]
  },
  {
    "id": "adcfe4dbabf73b48e8857012b5cf1028",
    "title": "将归江南次答邓孝威",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "野草菰蒲一径通，短篷江上趁春风。",
      "乱鸦惊起投巢去，人在遥林落照中。"
    ]
  },
  {
    "id": "adcfe4dbabf73b48e88570127589e62c",
    "title": "将归江南次答邓孝威",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "几许关心总不平，飘然湖海托馀生。",
      "闲云好伴孤帆去，祖道何人唱《渭城》。"
    ]
  },
  {
    "id": "adcfe4dbabf73b48ab30ee5da890216c",
    "title": "寄怀洛仙",
    "authorName": "性道人",
    "authorId": "adcfe4dbabf73b48d1457b72d1457b72",
    "dynasty": "清",
    "content": [
      "萧骚越客独淹留，汗漫西风柳岸秋。",
      "安得东风解我意，好吹此恨到扬州。"
    ]
  },
  {
    "id": "adcfe4dbabfbda2188c9103f5589029e",
    "title": "寺门小憩呈松壶子潇两丈",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "此是松壶画，全无笔墨痕。",
      "秋林团雪盖，暝壁削云根。",
      "日落猿啼树，僧归鹤守门。",
      "最宜孙太白，花底酒盈尊。"
    ]
  },
  {
    "id": "adcfe4dbabfbda21a4fb5fce8f52d828",
    "title": "题朱酉生遗砚楼诗集",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "林乌凄咽草虫酸，弹铗侯门贱李端。",
      "七子声名重麟角，五湖烟水梦渔竿。",
      "蓼莪朝陨门生涕，萝竹秋禁侍婢寒。",
      "我比听歌桓子野，茶烟浊泪几回看。"
    ]
  },
  {
    "id": "adcfe4dbabfbda2169b9914483e17361",
    "title": "五台山金莲花诗",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "五台山色本清凉，种出金莲满上方。",
      "宝相千层围法界，琼蕤四照散天香。",
      "风裳水佩游仙引，月地云阶选佛场。",
      "为问几枝开并蒂，瑶池长覆紫鸳鸯。"
    ]
  },
  {
    "id": "adcfe4dbabfbda2169b991448c986896",
    "title": "五台山金莲花诗",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "一花一叶一因缘，阿耨池边种几年。",
      "喵德水涵众香国，华鬘云拥四禅天。",
      "灵根漫佐伊蒲馔，嘉树应翻贝叶编。",
      "旧是文殊留影地，折来还供法王前。"
    ]
  },
  {
    "id": "adcfe4dbabfbda2169b99144bf6d148c",
    "title": "五台山金莲花诗",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "映日流辉艳绮霞，山庄移自梵王家。",
      "九天湛露凝仙掌，一路春风护属车。",
      "照影绿环灵沼水，分看红出苑墙花。",
      "宸游玩物非无意，定有遗芳望翠华。"
    ]
  },
  {
    "id": "adcfe4dbabfbda21cec95b26b473ec5e",
    "title": "秋日行田野间即目写之",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "塍南塍北秋草黄，溪前溪后秋虫凉。",
      "野棠留艳绚春色，丛桂着花摇古香。",
      "薜荔墙低间修竹，时有书声出茅屋。",
      "枕流三尺眠小桥，照水间鸥白于玉。",
      "置身如在西湖间，只愁绕郭无青山。",
      "高槐大柳老松树，缭绕屈曲成烟鬟。",
      "长风吹凉沁诗骨，树顶苍茫一峰立。",
      "为问山从何处来，天遣奇云插空碧。"
    ]
  },
  {
    "id": "adcfe4dbabfbda21fe7be763b0d301ec",
    "title": "五台山金莲花诗其三",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "铸金辛苦布金难，谁向仙家鬓上看。",
      "鬘市栽来品优钵，迦陵衔处味旃檀。",
      "山经补系天花菜，禅悦分参竺法兰。",
      "休比南朝玉儿步，捧珠龙女最珊瑚。"
    ]
  },
  {
    "id": "adcfe4dbabfbda21695b5792c965a984",
    "title": "夏内史诗",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "《汉纪》表终军，鲁史传汪锜。弱龄赴大义，成败非所知。",
      "桓桓夏节悯，生遘阳九期。磨盾誓猿鹤，横剑轻熊罴。",
      "草檄厉士气，破产充军赀。天心厌胜国，遑许一木枝。",
      "升阶陨罗罼，胜兆遭幽羁。日生首授命，文麾同舆尸。",
      "考功暨黄门，先后沈江𤃱。衔冤啸精卫，披发从湘累。",
      "四海无尺土，九鼎悬一丝。西山有薇蕨，不救志士饥。",
      "天荒复地老，恸哭将安之。唐王继鲁藩，遥荫忠臣儿。",
      "拜爵殊羽林，清望属紫薇。一官何足重，故国心不移。",
      "表称臣完淳，窃附勤王师。腾踔愿有济，刀锯安敢辞。",
      "表成谨封缮，转畀尧文赍。逻卒获以告，刑讯陈其私。",
      "望门泣张俭，复壁藏赵岐。按籍识姓氏，被逮经丛祠。",
      "九高幸相遘，被服如沙弥。暂时谢桎梏，附书报双慈。",
      "兹亲寄空门，漂泊愁无依。生母托异姓，菽水将谁资。",
      "门祚久衰薄，同气无埙篪。赖有女兄弟，端藉相扶持。",
      "善保双玉体，无烦念孤羁。新妇现有娠，未能辨雄雌。",
      "生男自可喜，生女慎勿悲。立后苟不肖，何如不立为。",
      "淳身君所用，淳身父所遗。还以殉君父，大节良不亏。",
      "武功洵大器，家事劳勾稽。年年寒食节，清酒酹一卮。",
      "俾免若敖痛，此外无他思。人生孰无死，每患不得时。",
      "今既得死所，赴难焉敢迟。桓山有弱羽，飘泊罹虞机。",
      "不如屋上乌，反哺毋相违。不如逵间鸿，王国辉羽仪。",
      "但如子规鸟，泣血中林啼。一书寄内子，义重非情痴。",
      "回忆结缡夕，花烛联旌旗。三月遘大变，外室成孤栖。",
      "肯以盛衰故，交谪腾中闺。贤孝媲德曜，和淑侪班姬。",
      "霜飙厉贞木，比翼长分飞。茕茕二九年，坐见成孤嫠。",
      "双亲叹白发，一女才孩提。养育职綦重，生是死则非。",
      "所悲负郭田，芜没成蒿藜。急难谁解慰，离乱谁提携。",
      "劝生复何赖，感此心魂凄。生平为他人，筹画无所疑，独于夫人事，生死两不宜。",
      "方寸一以乱，不认重致词。惟听自裁断，反袂长歔欷。",
      "从此卜归梦，远在天一涯。钟山何高高，江水何弥弥。",
      "孝陵宛在目，云树迷参差。趋承绝剑佩，清泪沾裳衣。",
      "不图垂死日，反得瞻皇畿。待鞫故珰第，囚首趋崇墀。",
      "经略谓年少，焉解扬戈戣。果能达顺逆，来者犹可追。",
      "懔懔中书君，壮气凌虹霓。但恨赍志殁，遑惜前程迷。",
      "回首语妇翁，慎勿陈哀祈。囧卿职当死，畏葸将贻讥。",
      "数语愧反侧，颜色憎忸怩。纪年逮丁亥，尺一颁彤闱。",
      "九月十九日，急景藏晨曦。狱吏加锒铛，传呼出圜扉。",
      "道闻鸣钲声，壮士持交铍。同心数公旦，蛩駏相追随。",
      "碧血誓不化，白刃甘如饴。麻衣从故君，植立森枯椔。",
      "风云为憀栗，日月为憯凄。求仁而得仁，含笑无凄其。",
      "徒令旁观人，泪下如绠縻。良朋赖任沈，雪涕收遗尸。",
      "归榇先茔旁，筑冢高崔巍。冢边何所植，天矫青松枝。",
      "惜无大手笔，濡墨题丰碑。季世昧大义，侈口相瑕疵。",
      "动谓一青衿，名器关甚微。见危即授命，于国曾何裨。",
      "岂知毓至性，全受求全归。髫龄具卓识，论古昭端倪。",
      "逋逃侣诸葛，重惜弹琴嵇。出处商尽善，要在明伦彝。",
      "胆气凌顺平，眉宇秀紫芝。白虹继前烈，黄鹄悲慈帏。",
      "世父负奇气，遘乱潜披缁。城东结茅庵，其名曰竹离。",
      "终殉圣贤域，旷代高风希。女兄炳幽贞，苦志追磨笄。",
      "楚媭泣湘芷，鲁女悲园葵。忠孝我家事，此语良不欺。",
      "三年颜氏乌，半夜刘琨鸡。宇宙浩然气，久已铭心脾。",
      "此岂彊死流，所得矜瑰奇。堂堂钱尚书，东林扬芳徽。",
      "垂老甘毁节，不畏千秋嗤。浮名尔何物，坐令天性漓。",
      "当时辱赠言，自负冰鉴姿。遑意论定后，史山惭须眉。",
      "士生各有志，爵禄何尊卑。芳轨嗣袁勖，演洁其庶几。",
      "终输内史集，彪炳干珠玑。大哀自有赋，南冠自有诗。",
      "刘蕡发悲愤，正则怀履綦。惟悲幸存录，续著无留贻。",
      "更有《代乳集》，蜡凤殊儿嬉。篇帙付蟫蠹，冥漠腾光辉。",
      "侍宦经云间，刺促骖归騑。崇茔迟修谒，式毂心神驰。",
      "平生慕忠孝，瓣香乃在兹。掩卷发三叹，愿世长雍熙。"
    ]
  },
  {
    "id": "adcfe4dbabfbda21ffd4914228c658a9",
    "title": "海陵四至堂坐月寄怀宾谷节谷节使师扬州",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "四并堂中别公去，四至堂中傍公住。也知公未到斯堂，光辉照遍淮南树。",
      "淮南遗泽海陵长，绍圣名齐有美堂。康乐达人绵祖德，士安惠政满江乡。",
      "绣衣借寇从来有，六州霖雨争骧首。夹道焚香送使车，问公还忆棠阴否。",
      "宣慰欣传简郑韩，簪缨休作尚衣看。堂帘一德承恩易，节钺重来异数难。",
      "圣心独眷江南重，盐梅好作和羹用。早识元龄公辅才，待偿昭达台垣梦。",
      "蜀冈公燕狎烟霞，别馆题襟护碧纱。翠饮玉炉三涧雪，红簪金带四围花。",
      "致亲许我听官鼓，绛随才愧兼文武。八表间停南浦云，一鞭催踏东华土。",
      "甓社珠光照海东，屋梁颜色正思公。江山夜共冰轮影，丝竹秋生绛帐风。",
      "蕙{木边}仿佛看题字，匆匆廿七年前事。当时童子问何知，此日勉为清白吏。",
      "月阙微名阚泽惭，祝公开府又东南。魏公昼锦堂成后，六至还应续美谈。"
    ]
  },
  {
    "id": "adcfe4dbabfbda21d071b3ce780ba8e8",
    "title": "与徐星伯年丈论江河二源赋此纪之",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "河出昆仑虚，并渠千七百。",
      "昆仑在何所，译言阿木七。",
      "其下星宿海，沮洳钟巨泽。",
      "三伏复三见，经历古西域。",
      "伏遇沙塞黄，见遇土壤黑。",
      "神禹所疏凿，荒度始积石。",
      "汉使寻张骞，元使命都实。",
      "虽经绝塞行，所见殊未的。",
      "国朝幅𢄙广，已扩地球脊。",
      "茫茫叶尔羌，远与河源值。",
      "迢迢阿克苏，亦近河源侧。",
      "我观河源图，惜未河源涉。",
      "聊作河源诗，当著河源说。",
      "江源亦有三，远者来昆仑。",
      "山南与山北，与河同发源。",
      "是名金沙江，两界包乾坤。",
      "万丈温都雪，消以朝阳暾。",
      "亦有鸦砻江，青海接玉门。",
      "源与星宿同，满地银涛翻。",
      "岷山地最近，门闼通松潘。",
      "羊膊与铁豹，咫尺篱与藩。",
      "远干近为支，势若卑承尊。",
      "卫藏地可括，井络天可扪。",
      "李冰凿离堆，石犀今犹存。",
      "鳖灵辟三峡，更验江水痕。",
      "一卷入蜀记，剪烛从君论。"
    ]
  },
  {
    "id": "adcfe4dbabfbda2104e5d4580f114de4",
    "title": "李翁峡江凿滩歌",
    "authorName": "陈裴之",
    "authorId": "adcfe4dbabfbda21d1457b72d1457b72",
    "dynasty": "清",
    "content": [
      "滟滪大如象，瞿塘不可上。滟滪大如马，瞿塘不可下。",
      "峡中三百六十滩，岂无险过瞿塘者。汉阳李翁业操舟。",
      "来往峡江江上游。甘滩湍急某滩险，篙师敛手长年愁。",
      "石骨粼粼水中起，巨者如峰小如砥。石势所激滩势成，险处在山不在水。",
      "山势一曲江一湾，峡江治水须治山。山险可开石可凿，禹力未到翁心殚。",
      "先凿黑石次乌石，得寸则寸尺则尺。万夫锥凿响不停，坐遗巉岩化衽席。",
      "红石近在彝陵城，山势所触惊涛生。凿石须趁江水落，投书欲与江神盟。",
      "君不见太华巨灵擘，二山夸娥移，异人异事古来有，昔者所闻今见之。",
      "又不见五丁开蜀道，李冰凿离堆，翁心实心力全力，何虑万叠青崔嵬。",
      "开山用煤兼用炭，石痕裂若春冰泮。我意芦灰用更神，能使南山白石烂。",
      "更有青滩与叶滩，与翁努力共随刊。峡江化作平江路，无复人间蜀道难。"
    ]
  },
  {
    "id": "adcfe4dbabfd9680eed3388b229e3c28",
    "title": "过万小庄与同人小集",
    "authorName": "许兆椿",
    "authorId": "adcfe4dbabfd9680d1457b72155fa095",
    "dynasty": "清",
    "content": [
      "塞上云多易作秋，垂杨何处起边愁。",
      "群山碧重烟初合，魄月明生火已流。",
      "小立森寒添半臂，大言论事愧长头。",
      "无端搔首惊清听，不断飞鸿叫远洲。"
    ]
  },
  {
    "id": "adcfe4dbabfd9680bef0681522b4b197",
    "title": "上元日山海关即事",
    "authorName": "许兆椿",
    "authorId": "adcfe4dbabfd9680d1457b72155fa095",
    "dynasty": "清",
    "content": [
      "春月初圆第一宵，别离草草路迢迢。",
      "还家梦是今朝好，明日关城隔更遥。"
    ]
  },
  {
    "id": "adcfe4dbabfd96806d839b9ba648e590",
    "title": "题吴明府石门山图册子",
    "authorName": "许兆椿",
    "authorId": "adcfe4dbabfd9680d1457b72155fa095",
    "dynasty": "清",
    "content": [
      "荆山扬锷争摩天，欲断不断浮苍烟。",
      "千盘万叠石门出，峭岩一坼流奔泉。",
      "横桥直架洞底壑，漱琼鸣玉声溅溅。",
      "溪风吹翠湿欲滴，老树挂壁根空悬。",
      "梯山凿石盘鸟道，古藤百尺愁攀援。",
      "茅檐一一负嶂立，夜半驾鹤来飞仙。",
      "如何造物不自惜，更于绝壁穷雕镌。",
      "悬青万仞门呀然，一步一使心回旋。",
      "如鸦蝙蝠扑人面，似乳石髓滑不坚。",
      "天风扫断尘坱迹，杳杳时有闲云眠。",
      "使君青眼了不负，乱山堆里居三年。",
      "拂衣一旦掷官去，绿阴处处啼春鹃。",
      "只留山色在图画，未妨羞涩囊无钱。",
      "驱车京洛尘滚滚，兴剧一放黄州船。",
      "雪堂月好快把酒，江天万里清而妍。",
      "此时披图发而啸，石门之山落眼前。",
      "要留面目对山色，岂可骫骳供人怜。",
      "我歌未已君忽笑，此语未足闻时贤。",
      "置图一鼓潇湘弦，众山响笑空中传。"
    ]
  },
  {
    "id": "adcfe4dbac0360191afaec800ab35c87",
    "title": "寄赠沈留侯偕小阮北上",
    "authorName": "顾有孝",
    "authorId": "adcfe4dbac036019d1dc3a827c4ede33",
    "dynasty": "清",
    "content": [
      "春风杨柳拂行舟，有美联翩共远游。",
      "入洛陆机新作赋，依刘王粲故多愁。",
      "旧京珠履三千客，荒冢冬青一十秋。",
      "湖上好山无恙在，独持卮酒对群鸥。"
    ]
  },
  {
    "id": "adcfe4dbac04ccdd341fda6d4196f2bb",
    "title": "醉歌",
    "authorName": "于芳洲",
    "authorId": "adcfe4dbac04ccddd1457b72d1457b72",
    "dynasty": "清",
    "content": [
      "夷齐死于名，蹠蹻死于利。一笑古来人，多为名利系。",
      "古人已矣醉埃尘，不如饮酒全吾真。酒酣梦入醉乡去，忽复捞月沧江滨。",
      "觉来不问此何日，一声长啸通天津。"
    ]
  },
  {
    "id": "adcfe4dbac04ccdd318bd725f12015b6",
    "title": "谢文节公号钟琴歌为吴素江明经作",
    "authorName": "于芳洲",
    "authorId": "adcfe4dbac04ccddd1457b72d1457b72",
    "dynasty": "清",
    "content": [
      "信州兵败公潜踪，随身长物惟号钟。垂帘卜肆一再鼓，惊猿唳鹤凄心胸。",
      "东山桐，西山梓，发露精诚声变徵，几时流转入燕京，跣足麻衣抱琴死。",
      "沧桑变易五百年，断丝枯木若为传。自来神物久必显，岂肯灭没随秋烟。",
      "吴君嗜古兼尚义，铭刻摩挲叠山字，解囊坏漆郁苍凉，斑斑尽是遗民泪。",
      "遗民泪竭东海枯，冬青树老啼哀乌。请弹丞相《松风曲》，再访闽中《何氏图》。"
    ]
  },
  {
    "id": "adcfe4dbac07eacdd0be8f4284577b6f",
    "title": "澄台远眺",
    "authorName": "黄通理",
    "authorId": "adcfe4dbac07eacdd1457b72d1457b72",
    "dynasty": "清",
    "content": [
      "高台百尺雄台阳，倔起层霄空四彷。乘兴登临一以眺，澄怀远瞩天开张。",
      "环山作屏镜沧海，层城峻壑如金汤。俯瞰平泉斐亭外，渭川千亩森筼筜。",
      "循磴缘梯腰脚健，拨云披雾精神强。襟带鲲身萦鹿耳，虎门鹭屿南北当岩疆。",
      "更上一层凌绝顶，齐州数点烟微茫。荡胸不知东海阔，极目始信秋天长。",
      "鸿蒙辟后水东注，涓滴会归百谷王。蓬莱清浅信有以，激浪冲沙成堤防。",
      "赤崁城西海变路，安平不用一苇杭。风帆沙鸟时出没，西屿霞彩照屋梁。",
      "远树如针林如荠，渔舟唱晚归渔庄。会须一览众山小，魁斗卓立孙儿行。",
      "四顾踌躇足清旷，凭栏吊古悲沧桑。鸡笼以南打鼓北，延袤千里引领望。",
      "自入版图百年久，沐浴日月生辉光。钓龙台古今何在，越王故址成荒凉。",
      "美人去后麋鹿走，姑苏往迹怀吴阊。燕昭好士差足慕，自昔黄金招贤良。",
      "珥笔须与雅颂亚，灵台欢乐重赓扬。"
    ]
  },
  {
    "id": "adcfe4dbac14922fdff8f6f87c3898af",
    "title": "野人",
    "authorName": "张笃庆",
    "authorId": "adcfe4dbac14922fd1457b72d1457b72",
    "dynasty": "清",
    "content": [
      "野人疏懒惯，门巷废将迎。",
      "骤雨溪声近，新晴树色明。",
      "牛羊识村路，鸡犬傍柴荆。",
      "除却催租吏，寻常莫浪惊。"
    ]
  },
  {
    "id": "adcfe4dbac14922fbb9f31a8d755beeb",
    "title": "大梁城东南吊信陵君墓",
    "authorName": "张笃庆",
    "authorId": "adcfe4dbac14922fd1457b72d1457b72",
    "dynasty": "清",
    "content": [
      "邯郸应与赋同袍，公子翩翩气自豪。",
      "不少衣冠归赵胜，谁将金甲走蒙骜。",
      "大梁上客挥孤剑，卧内兵符胜《六韬》。",
      "今日九京良可作，愧无杯酒奠蓬蒿。"
    ]
  },
  {
    "id": "adcfe4dbac14922f3ae71dbb031ba053",
    "title": "邢太保玠征倭所赐上方剑歌",
    "authorName": "张笃庆",
    "authorId": "adcfe4dbac14922fd1457b72d1457b72",
    "dynasty": "清",
    "content": [
      "征倭复征倭，上将威已削。属国乞皇灵，出师赋六月。",
      "援辽二十四将军，荀彘楼船未策勋。倭奴十万陆梁甚，萨水回戈崩阵云。",
      "何人谬作求成计，临淮小侯下天际。紫泥封拜功不成，节旄辱国翻为戾。",
      "太保登坛大出兵，黄扉授钺定专征。羽林健儿三十万，黏蝉平壤纷纵横。",
      "赫赫天威自相假，骠骑将军大司马。玉铗神光领尚方，星文照耀从天下。",
      "期净幺麽溟海滨，谁知小丑肆尘氛。终然衄刃句骊地，败绩仍将露布闻。",
      "赐剑英锋更何在，那堪大旆归东海。双龙惭愧返延津，湛卢赤土韬光彩。",
      "朗咏诗人宝剑篇，丰城非复斗牛边。朅来雷焕久已死，留与吾家张茂先。",
      "匣中隐隐白虹灭，黯黮无灵三尺铁。莫将神物遗子孙，厖凉冬杀悲金玦。"
    ]
  },
  {
    "id": "adcfe4dbac1ba1be994778720a4a3e6e",
    "title": "渔人再觅桃花源不得路忆隐者",
    "authorName": "孔庆镕",
    "authorId": "adcfe4dbac1ba1bed1457b72d1457b72",
    "dynasty": "清",
    "content": [
      "一舟重破绿溪烟，风景依稀别有天。",
      "路转峰回非旧迹，水光山色认前缘。",
      "昨宵鸡酒还疑梦，此景苍茫似隔年。",
      "满地落花人怅望，白云深锁夕阳边。"
    ]
  },
  {
    "id": "adcfe4dbac24e69ae147a5e187e34d23",
    "title": "五月二日自大浃江出海",
    "authorName": "吴瞻泰",
    "authorId": "adcfe4dbac24e69ad1457b72d1457b72",
    "dynasty": "清",
    "content": [
      "威远城边出，苍茫烽火台。",
      "鱼真挟浪起，人自御风来。",
      "万里孤帆远，三山一夕开。",
      "平生怀壮志，击楫兴悠哉。"
    ]
  },
  {
    "id": "adcfe4dbac24e69aae29f6db39739717",
    "title": "普陀寺赠潮音上人",
    "authorName": "吴瞻泰",
    "authorId": "adcfe4dbac24e69ad1457b72d1457b72",
    "dynasty": "清",
    "content": [
      "莲花洋外矗香台，片片青莲渡一杯。",
      "日射琳宫光似镜，涛惊花雨吼如雷。",
      "鲛人负蚌投荒去，龙女含珠听梵来。",
      "徐市求仙终缥缈，讵知三岛法云开。"
    ]
  },
  {
    "id": "adcfe4dbac24e69a20660344b635b1d0",
    "title": "雨中过镇海寺访别庵上人",
    "authorName": "吴瞻泰",
    "authorId": "adcfe4dbac24e69ad1457b72d1457b72",
    "dynasty": "清",
    "content": [
      "林樾散清阴，积翠沾凉露。",
      "蒙蒙光曦峰，下有化人住。",
      "绀宇新峥嵘，鸽王长布濩。",
      "锡飞自夔州，海角传杯渡。",
      "听法驯鱼龙，忘机狎鸥鹭。",
      "昨夜雨霏微，瀑洒寒泉树。",
      "濡足就支公，示我沧洲路。",
      "回径溜雨桥，瘦杖孤云去。"
    ]
  },
  {
    "id": "adcfe4dbac24e69afdbd751a7be2dddb",
    "title": "梵音洞",
    "authorName": "吴瞻泰",
    "authorId": "adcfe4dbac24e69ad1457b72d1457b72",
    "dynasty": "清",
    "content": [
      "磅硠惊浪鼓，杳冥散烟雾。下有龙伯驱，上有珠帘布。",
      "神椎杰石裂，脉脉不得渡。初睇根虚无，黯黕渐有遇。",
      "衣袖妙庄严，金人宛镕铸。移时法相微，翛然自来去。",
      "平生耳《齐谐》，景纯《山海注》。幻影惊盲聋，谲诞理亦具。",
      "长啸凌屑霄，海鹤高骞翥。"
    ]
  },
  {
    "id": "adcfe4dbac24e69af7a4a52ffe44f655",
    "title": "宝山行",
    "authorName": "吴瞻泰",
    "authorId": "adcfe4dbac24e69ad1457b72d1457b72",
    "dynasty": "清",
    "content": [
      "冬青郁郁空山里，种树何年星在尾。余哀散作《冬青引》，弓剑桥山飞不起。",
      "月黑林昏鬼搏人，捧香天骑寒食死。玉鱼金碗出人间，兰亭玉匣亦如此。",
      "独怜竺国经可哀，六帝国陵一日毁。呜呼国家养士百年中，剩得遗民号苍穹。",
      "杜鹃声碎岩花落，片云飞出越江东。银牌竹夹归何许，《白石》编同晞发翁。",
      "欲令杀青遍宇宙，长与兹山高嵷巃。"
    ]
  },
  {
    "id": "adcfe4dbac254af764a585bace00b05a",
    "title": "雨中作",
    "authorName": "宋茂初",
    "authorId": "adcfe4dbac254af7d1457b72d1457b72",
    "dynasty": "清",
    "content": [
      "东风吹雨到重城，古屋萧森罢送迎。",
      "帘护浓阴催暝色，檐飞急溜作泉声。",
      "落红殷地榴初褪，浅碧侵阶藓又生。",
      "最是三餐才报罢，短童携出瓦镫檠。"
    ]
  },
  {
    "id": "adcfe4dbac254af7b379a203640c2756",
    "title": "八月七日同澹人平山堂访桂其四",
    "authorName": "宋茂初",
    "authorId": "adcfe4dbac254af7d1457b72d1457b72",
    "dynasty": "清",
    "content": [
      "回舟暮色苍，张镫促晚宴。",
      "酣嬉杂诙嘲，酒红初被面。",
      "隔船多窈窕，清歌拂纨扇。",
      "夜深人意阑，湘女逞灵变。",
      "笑口诚难开，莫怪恣游衍。",
      "听歌且缓行，船头月一片。"
    ]
  },
  {
    "id": "adcfe4dbac254af785927ae7a1f4f101",
    "title": "赵北口",
    "authorName": "宋茂初",
    "authorId": "adcfe4dbac254af7d1457b72d1457b72",
    "dynasty": "清",
    "content": [
      "山势东来奔万马，山行十日无完裤。",
      "生愁乱石摧车轮，忽现汀洲意潇洒。",
      "晴波一碧杳无际，燕赵中间大如砺。",
      "晚风斜掠涣鳞生，织成万顷靴纹细。",
      "长桥卧水垂虹霓，桥畔帆樯雁行列。",
      "人语喧阗杂乱鸦，镫火黄昏照残雪。",
      "我家三十六湖滨，惯向烟波采白蘋。",
      "尊前共羡双鱼美，忽忆淮南二月春。"
    ]
  },
  {
    "id": "adcfe4dbac254af70c98ccd5024556b0",
    "title": "八月七日同澹人平山堂访桂",
    "authorName": "宋茂初",
    "authorId": "adcfe4dbac254af7d1457b72d1457b72",
    "dynasty": "清",
    "content": [
      "出门百里余，风物便清美。",
      "孰为同心人，邂逅忽在此。",
      "病后不自怜，倔强若有恃。",
      "忘从辛苦来，翻然各欣喜。",
      "行乐宜及时，惜费真可鄙。",
      "此意天公知，秋光为君霁。"
    ]
  },
  {
    "id": "adcfe4dbac254af70c98ccd57b119470",
    "title": "八月七日同澹人平山堂访桂",
    "authorName": "宋茂初",
    "authorId": "adcfe4dbac254af7d1457b72d1457b72",
    "dynasty": "清",
    "content": [
      "楼观何连翩，得桥为结束。",
      "过桥一骋望，晴波浸凉绿。",
      "杨柳临风流，蒹葭傍水矗。",
      "披襟对夕阳，泠然秋意足。",
      "山水多清音，岂在丝与竹。",
      "无心凫鹭群，上下自相逐。"
    ]
  },
  {
    "id": "adcfe4dbac254af70c98ccd546ce5454",
    "title": "八月七日同澹人平山堂访桂",
    "authorName": "宋茂初",
    "authorId": "adcfe4dbac254af7d1457b72d1457b72",
    "dynasty": "清",
    "content": [
      "香气空中来，欲著游人衣。",
      "入门树下坐，树老花半稀。",
      "淮南古名胜，小山今是非。",
      "此桂占此境，知复谁所遗。",
      "婆娑莫叹息，外瘠中愈肥。",
      "不见欧公柳，长对吴岫微。"
    ]
  },
  {
    "id": "adcfe4dbac2943c29531300cfb1a807b",
    "title": "游天台山还里",
    "authorName": "严克真",
    "authorId": "adcfe4dbac2943c2d1457b72d1457b72",
    "dynasty": "清",
    "content": [
      "山灵笑我寸心违，未结茅蓬在翠微。",
      "双阙思寻丹药去，一肩挑得白云归。",
      "天台道出抛游屐，海国人还坐钓矶。",
      "回忆嫏嬛多福地，尘缘终觉世情非。"
    ]
  },
  {
    "id": "adcfe4dbac2cf9334d363dd04c183935",
    "title": "和仁崖中枢韵赋谢黄鹿泉农部",
    "authorName": "沈远翼",
    "authorId": "adcfe4dbac2cf933d1457b72d1457b72",
    "dynasty": "清",
    "content": [
      "出疆惬初志，风流敢自命。",
      "观乐驻行旌，云物此全盛。",
      "文从子长游，书爱率更令。",
      "时复忆沧洲，春宵望斗柄。",
      "何幸识群英，论才仰藻镜。",
      "投契依末光，心澈冰壶映。",
      "金台醉斜阳，慷慨发歌咏。",
      "临归共敦勖，春王奉周正。"
    ]
  },
  {
    "id": "adcfe4dbac48ca38cb56b7dde6db96b4",
    "title": "陪张湛存先生入崂访逄公栖止感赋",
    "authorName": "张士珩",
    "authorId": "adcfe4dbac48ca38d1457b72d1457b72",
    "dynasty": "清",
    "content": [
      "岧峣高不极，选胜共登临。",
      "涧壑随峰迥，烟峦障日阴。",
      "摩天悬壁峭，访古入岩深。",
      "欲问幽栖处，云封不可寻。"
    ]
  },
  {
    "id": "adcfe4dbac48ca38cb56b7dd51ae84cb",
    "title": "陪张湛存先生入崂访逄公栖止感赋",
    "authorName": "张士珩",
    "authorId": "adcfe4dbac48ca38d1457b72d1457b72",
    "dynasty": "清",
    "content": [
      "九水崖循曲，千岩路转迷。",
      "高山深莫莫，客子意栖栖。",
      "石咽泉声细，松虬日荫低。",
      "紫芝如可采，乘兴更攀跻。"
    ]
  },
  {
    "id": "adcfe4dbac4b2386693e2653286d1528",
    "title": "中秋夜游双清亭",
    "authorName": "何燮",
    "authorId": "adcfe4dbac4b2386d1457b72d1457b72",
    "dynasty": "清",
    "content": [
      "年年载酒滕王阁，今夕登临迹乍停。",
      "吴楚千里共明月，江山四面此孤亭。",
      "云开绝徼通蛮郡，波拥秋声下洞庭。",
      "夜静高楼凭眺久，半天风语塔尖铃。"
    ]
  },
  {
    "id": "adcfe4dbac6d7e0f9982f96ff64bab5d",
    "title": "游飞来寺",
    "authorName": "李汉",
    "authorId": "adcfe4dbac6d7e0fd1457b72d1457b72",
    "dynasty": "清",
    "content": [
      "寻幽入古寺，曲磴蹑层云。",
      "犬睡花阴破，泉鸣鸟语分。",
      "凭栏延水色，坐石绝尘氛。",
      "绀宇来何处，神灵自昔闻。"
    ]
  },
  {
    "id": "adcfe4dbac70b07fc4b329ea8097ea43",
    "title": "喜雨",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "甘雨倏而至，乡民快意同。",
      "秧连空涧碧，荷亚小塘红。",
      "感格回天道，忧廑答圣衷。",
      "三田苗近槁，从此庆年丰。"
    ]
  },
  {
    "id": "adcfe4dbac70b07f43efcce8ee80b42d",
    "title": "日本骤强",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "古属嵎夷境，偏居大海东。",
      "地无千里广，强冠五洲中。",
      "环岛能居守，凭舟可外攻。",
      "朝鲜吞并后，天下独称雄。"
    ]
  },
  {
    "id": "adcfe4dbac70b07f216e8d42cc8e7afb",
    "title": "小湖秋兴",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "回忆春光百日中，小湖从此又秋风。",
      "山缘过雨松逾翠，树为经霜叶半红。",
      "燕雁代飞知冷暖，鸥凫无事任西东。",
      "眼前得失何须计，且面南轩倒酒筒。"
    ]
  },
  {
    "id": "adcfe4dbac70b07f82e58f878b9ec00f",
    "title": "闰三月",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "杨柳如丝袅碧川，系留春色倍鲜妍。",
      "已经九十惊肠断，又遇重三到眼前。",
      "花意尚争千种艳，月光多看一回圆。",
      "渔人何必频相问，此是桃园小洞天。"
    ]
  },
  {
    "id": "adcfe4dbac70b07fc91461c3c9015eac",
    "title": "絮影",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "飘飘柳絮任西东。",
      "多少春情付晚风。",
      "曾说有形还有影。",
      "谁言无迹又无踪。",
      "漫天竟讶成飞雪。",
      "行地堪将混转蓬。",
      "移到花阴看不见。",
      "儿童追捉尚匆匆。"
    ]
  },
  {
    "id": "adcfe4dbac70b07f682effc23a21ea3f",
    "title": "丙戌岁朝立春",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "百年难遇岁朝春，谚语相传亦有因。",
      "岁序适当推丙戌，斗杓正喜建庚寅。",
      "数声爆竹摧冰箸，万树梅花聘玉尘。",
      "九十韶光今日始，赏心乐事许相循。"
    ]
  },
  {
    "id": "adcfe4dbac70b07f9eca135758bc5fd5",
    "title": "汇香堂",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "省识韩园在暨东，汇香堂畔问春风。",
      "数株老树横斜影，几曲回廊宛转通。",
      "未必神游香雪径，却疑身入蕊珠宫。",
      "关心欲讯前朝事，野鸟争鸣夕照中。"
    ]
  },
  {
    "id": "adcfe4dbac70b07f283d2a990455cd0d",
    "title": "采香径",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "半湾流水漾清波，流尽兴亡局几多。",
      "并越无谋机已失，采香有径事非讹。",
      "空馀夹涧桃千树，安得登山屐再过。",
      "剩有梅花堂畔月，当年曾照美人歌。"
    ]
  },
  {
    "id": "adcfe4dbac70b07f57c06675d0f2f57c",
    "title": "课馀述怀",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "半耕半读乐随时，闲住湖村度岁迟。",
      "四野有山皆入画，一年无日不吟诗。",
      "按收馆谷安吾分，早办官粮免吏欺。",
      "翰墨神仙花世界，此中清福有谁知？"
    ]
  },
  {
    "id": "adcfe4dbac70b07f7daa689941a4e3b1",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "一轮月上海天东，小小前湖淡淡风。",
      "百个东坡偏荡漾，三人太白更和同。",
      "轻盈杨柳如丝碧，摇曳荷花似锦红。",
      "最喜画船深夜入，广寒宫接水晶宫。"
    ]
  },
  {
    "id": "adcfe4dbac70b07f7daa689989fba517",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "先人卜筑意何深，常与南山共古今。",
      "翠嶂遥观时独坐，白云相对寄长吟。",
      "从龙变化非无志，护鹤勾留恰有心。",
      "更喜游行情似我，不嫌日日到西林。"
    ]
  },
  {
    "id": "adcfe4dbac70b07f7daa689994059b70",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "湖西村畔峙双桥，密护双桥柳万条。",
      "翠浪堆中寻雁齿，绿阴深处露虹腰。",
      "两溪连跨烟为锁，一径弯环霭不销。",
      "何羡广陵明月夜，倚栏攀折教吹箫。"
    ]
  },
  {
    "id": "adcfe4dbac70b07f7daa6899ea308ae2",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "从今开辟北湖庄，种树曾传养树方。",
      "欲为一身谋衣帛，好将十亩尽栽桑。",
      "青分嫩叶供蚕食，绿发新阴任蝶狂。",
      "行与子还行与逝，闲闲泄泄乐羲皇。"
    ]
  },
  {
    "id": "adcfe4dbac70b07f7daa689997e5f797",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "郭外山头似敔形，苍苍不改四时青。",
      "若为乐器声惟止，适类吾生用未经。",
      "去去渊明归故里，休休表圣作新亭。",
      "地灵乃得生人杰，要怪山灵不效灵。"
    ]
  },
  {
    "id": "adcfe4dbac70b07f7daa6899da861ebd",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "浮图建自赤乌年，入望玲珑面面圆。",
      "七级火馀犹屹立，半江影落讶孤悬。",
      "晚来绝顶扶红日，晓起晴空撑碧天。",
      "好似淩云一枝笔，太平兴国写连篇。"
    ]
  },
  {
    "id": "adcfe4dbac70b07f7daa68999d971529",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "湾湾湾处复湾湾，竟把湖村四面环。",
      "落日衔山孤墅晚，游鱼吞饵一竿弯。",
      "波平似镜钩初下，萍乱如星网乍攀。",
      "妇子也知风味好，烹鲜治酒有欢颜。"
    ]
  },
  {
    "id": "adcfe4dbac70b07f7daa68999613e865",
    "title": "湖村八景小湖月上",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "湖西村近紫云坛，日日钟催曙色寒。",
      "百八声声分紧慢，万千梦梦记阑残。",
      "花间空自思长乐，饭后应怜在木兰。",
      "可笑老僧终不醒，拈珠入定坐蒲团。"
    ]
  },
  {
    "id": "adcfe4dbac70b07f0d4757249714e5df",
    "title": "读圩",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "幽居寂寂掩柴扉，溪水湾环碧四围。",
      "竹竿应怜千本瘦，稻苗喜看一畦肥。",
      "鸟声不厌呼为伴，人迹还应到此稀。",
      "欲访朱公吟咏处，只馀秋燕傍檐飞。"
    ]
  },
  {
    "id": "adcfe4dbac70b07f44bbecdaca8d29c3",
    "title": "苏墅",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "忆昔眉山苏长公，会营别墅暨阳东。",
      "面山门枕清溪上，绕郭桥横夕照中。",
      "梅植千株留咏久，禾栽十亩记年丰。",
      "劝耕也解躬耕乐，不是寻常田舍翁。"
    ]
  },
  {
    "id": "adcfe4dbac70b07f277cbecdfaced7a6",
    "title": "莫城",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "江东藩将忆南唐，莫宠于兹作战场。",
      "埋土箭锋留宝物，射空剑气透文光。",
      "勋名已列当年史，姓氏还流后世芳。",
      "欲吊忠魂无觅处，故城凭眺独彷徨。"
    ]
  },
  {
    "id": "adcfe4dbac70b07f7a7e67bee6cc7460",
    "title": "游沧浪亭",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "沧浪亭院古云林，一水湾环一境深。",
      "步步引人能入胜，迢迢失路竟难寻。",
      "花天月地增幽兴，舞馆歌楼豁素襟。",
      "萧寺园亭几更变，游馀思古更伤今。"
    ]
  },
  {
    "id": "adcfe4dbac70b07fcf6aedd57a1c49a4",
    "title": "嘲吸洋烟者",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "瘾来丑态不堪描，眠向烟床兴便饶。",
      "非为烧营频纵火，不因乞食也吹箫。",
      "指头仟卷煤偏厚，鼻孔香飞雾不消。",
      "事罢两肩高耸起，手擎杯茗向喉浇。"
    ]
  },
  {
    "id": "adcfe4dbac70b07f2afaa8cc0a640224",
    "title": "风息过江泊黄山港",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "风息舟人解缆忙，推篷临水影低昂。",
      "四更已抵黄山麓，两桨斜穿绿树傍。",
      "孤墅远闻难报晓，平沙惊起雁成行。",
      "纵谈不觉身嫌冷，犹立船头望日光。"
    ]
  },
  {
    "id": "adcfe4dbac70b07f262317317b676aa7",
    "title": "岳墓",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "朱仙奉诏忽班师，君命无违礼所宜。",
      "半壁支撑先采石，金军覆没愧苻离。",
      "南朝竟忍冤三字，北向曾无树一枝。",
      "墓侧同心于少保，同心只恨不同时。"
    ]
  },
  {
    "id": "adcfe4dbac70b07fdbb097a4cf1c3995",
    "title": "江村雨后",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "雨后前溪两岸平，云归向晚一天晴。",
      "炊烟直上风初定，瀑布高悬山欲倾。",
      "驱犊缓鞭防路滑，钓鱼收艇倚桥横。",
      "贫家茅屋真堪羡，偏有铜壶滴漏声。"
    ]
  },
  {
    "id": "adcfe4dbac70b07f22a806f5dc5bc901",
    "title": "岁华",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "岁华容易换炎凉，辟谷谁传却老方。",
      "毫末已非眸炯炯，镜中渐见发苍苍。",
      "惊人句籍拈须得，到眼书愁转瞬忘。",
      "一事思量尤可恼，光阴总觉少时长。"
    ]
  },
  {
    "id": "adcfe4dbac70b07fa4d957cd461b3adb",
    "title": "戒烟",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "眠向烟床吸复呼，瘾来丑态不堪摹。",
      "时时肩作玉楼耸，渐渐身如槁木枯。",
      "无暑无寒无昼夜，费钱费力费工夫。",
      "分明甘受苦中苦，愚到斯人真是愚。"
    ]
  },
  {
    "id": "adcfe4dbac70b07fc4fccd8d448170e6",
    "title": "雪",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "风花自高洁，松竹见清烈。",
      "玉笛朱唇寒，清歌动回雪。"
    ]
  },
  {
    "id": "adcfe4dbac70b07fbfe38bd39a3ae877",
    "title": "影",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "影与吾相依，自无而之有。",
      "所往必我随，是真吾好友。"
    ]
  },
  {
    "id": "adcfe4dbac70b07f36da68b4b3d2bdad",
    "title": "芍药",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "梅花开遍杏花香，桃李争妍暨海棠。",
      "芍药不嫌春欲老，后看未始怨东皇。"
    ]
  },
  {
    "id": "adcfe4dbac70b07fc3d1482df4a857cb",
    "title": "韩园伤古",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "古梅错落尚怀新，记否当年旧主人。",
      "黄鸟悲啼如有怨，也知不似旧时春。"
    ]
  },
  {
    "id": "adcfe4dbac70b07f505f855bf9a169b8",
    "title": "小湖闲望",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "离巢燕子逐风飞，唤雨鸠还尽力啼。",
      "连日闭门浑不觉，新秧青过小湖西。"
    ]
  },
  {
    "id": "adcfe4dbac70b07fecd0f2b4f44e4b6d",
    "title": "月下归北湖",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "乌鹊飞来绕树孤，数声更鼓响城隅。",
      "仰看月到天心处，正是幽人归北湖。"
    ]
  },
  {
    "id": "adcfe4dbac70b07fd6430a6ec5f74403",
    "title": "久雨见月",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "雨过清明已浃旬，溟蒙不似旧时春。",
      "云开忽见当头月，直似他乡遇故人。"
    ]
  },
  {
    "id": "adcfe4dbac70b07f2a1ed7db2a5280a9",
    "title": "悼友潘蕙溪二首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "交情自昔订金兰，说到忘年亦大难。",
      "自是故园空有忆，月明无语倚栏干。"
    ]
  },
  {
    "id": "adcfe4dbac70b07f2a1ed7dbefbce472",
    "title": "悼友潘蕙溪二首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "独步西园兴味长，先生最爱菊花香。",
      "黄花从此无知己，三径秋来亦自荒。"
    ]
  },
  {
    "id": "adcfe4dbac70b07f6e0bee00c2b8b666",
    "title": "晚楼闲望",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "北窗高卧已如秋，况复荷风上小楼。",
      "最是晚村堪画处，夕阳红挂树梢头。"
    ]
  },
  {
    "id": "adcfe4dbac70b07f51106f36b3227d3c",
    "title": "客至遇雨",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "好客能来慰我求，何妨终日共优游。",
      "湖轩快得连宵雨，主不留宾宾自留。"
    ]
  },
  {
    "id": "adcfe4dbac70b07fc47e0a8ecbaef95e",
    "title": "悼内四首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "曾凭月老结良缘，伉俪原期拟百年。",
      "底事秋风才送爽，顿教吹散并头莲。"
    ]
  },
  {
    "id": "adcfe4dbac70b07fc47e0a8e7f4bc7d5",
    "title": "悼内四首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "云姨结伴遽招呼，惜我年来觉影孤。",
      "自此鸡鸣谁戒旦，得闻枕畔唤余无。"
    ]
  },
  {
    "id": "adcfe4dbac70b07fc47e0a8e1224ca34",
    "title": "悼内四首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "姻缘债了便长辞，那禁分离不复悲。",
      "魂魄倘能频入梦，梦时当汝作生时。"
    ]
  },
  {
    "id": "adcfe4dbac70b07fc47e0a8ecbc5599d",
    "title": "悼内四首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "悲欢离合总成空，徒忆丝牵一缕红。",
      "灯下无人频问字，转怜诵读有馀功。"
    ]
  },
  {
    "id": "adcfe4dbac70b07f0834ba6b1ff7fdb5",
    "title": "贺陈鉴霖新婚三首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "银河耿耿夜迢迢，直似双星渡鹊桥。",
      "我道人间胜天上，女牛会隔一年遥。"
    ]
  },
  {
    "id": "adcfe4dbac70b07f0834ba6b45d1563a",
    "title": "贺陈鉴霖新婚三首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "听得黄鹂隔院呼，杏花枝外月模糊。",
      "佯推夫婿毋贪睡，起整梳妆拜舅姑。"
    ]
  },
  {
    "id": "adcfe4dbac70b07f0834ba6b9e3dacbe",
    "title": "贺陈鉴霖新婚三首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "春色曾经雨露佳，今宵鱼水自和谐。",
      "晓窗睡起娇无力，笑倚郎肩著绣鞋。"
    ]
  },
  {
    "id": "adcfe4dbac70b07f2370dbae355bb099",
    "title": "禁烟节",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "今传禁火已多年，时记清明一日前。",
      "杨柳无知偏犯禁，桃花林外散轻烟。"
    ]
  },
  {
    "id": "adcfe4dbac70b07f2a7e0d7a462b2d0f",
    "title": "七夕",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "天上双星又一般。",
      "一年只博一宵欢。",
      "人生莫怨多离别，修到神仙会面难。"
    ]
  },
  {
    "id": "adcfe4dbac70b07f4239f27941e4e115",
    "title": "秋日偶成",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "秋虫唧唧傍寒窗，一点清灯耿夜釭。",
      "无限清愁来眼底，月临霄汉露横江。"
    ]
  },
  {
    "id": "adcfe4dbac70b07f68d9a66f67b74936",
    "title": "闻雁有感",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "悲闻江上雁声残，袖掩双眸泪暗弹。",
      "霜信未经先折翼，不曾入耳已心酸。"
    ]
  },
  {
    "id": "adcfe4dbac70b07f72e138d78e0bfb6a",
    "title": "偶成",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "终年劳碌在书房，半课生徒半自当。",
      "自笑不如梁上燕，营巢惟有一春忙。"
    ]
  },
  {
    "id": "adcfe4dbac70b07fc7f7e9fac2fdef01",
    "title": "柳眠",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "千条弱柳罨溪边，翠霭垂垂起复眠。",
      "不是东风唤不醒，怕看春去倍凄然。"
    ]
  },
  {
    "id": "adcfe4dbac70b07f4eac961d0a1309ba",
    "title": "燕语",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "庭前啄草又衔花，入户穿帘侧复斜。",
      "飞向梁间相对语，曾无误入别人家。"
    ]
  },
  {
    "id": "adcfe4dbac70b07f4fa00778161acb6b",
    "title": "打麦词八首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "农忙谁敢任游遨，袯襫朝披夜桔槔。",
      "惟是登场勤打麦，田家妇女莫辞劳。"
    ]
  },
  {
    "id": "adcfe4dbac70b07f4fa007789e2a0aae",
    "title": "打麦词八首",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "晨鸡唱后旭升时，即起梳妆不敢迟。",
      "场上本非妆饰地，何劳施粉更涂脂。"
    ]
  }
]