[
  {
    "id": "adcfe4db236b3d603809af3d3c6da5b6",
    "title": "浮云篇",
    "authorName": "王之敬",
    "authorId": "adcfe4db236b3d60d1457b72d1457b72",
    "dynasty": "清",
    "content": [
      "村西一水东，叶落因秋风。",
      "秋风日以厉，落叶忽成空。",
      "人寿非金石，行与草木同。",
      "草木发有时，人寿不可期。",
      "徒有千岁虑，何不培厥基。",
      "荷耜耕火田，田深草离离。",
      "折腰劳手足，一一芟去之。",
      "还将禾与黍，努力重扶持。",
      "非不念辛苦，所业良在兹。",
      "善哉庞公言，不遗身以危。"
    ]
  },
  {
    "id": "adcfe4db23767b36c240946ef2e9aa51",
    "title": "立秋后七日省中夜直",
    "authorName": "吴俊",
    "authorId": "adcfe4db23767b36d1457b72d1457b72",
    "dynasty": "清",
    "content": [
      "北斗七星低可扪，禁城钟鼓动黄昏。",
      "心悬连日羽书至，坐觉一更草露繁。",
      "烛花然梦弄孤耿，秋树语风多暗喧。",
      "楼角迢迢转河汉，揽衣不寐欲忘言。"
    ]
  },
  {
    "id": "adcfe4db23767b36a1710d44fe71d507",
    "title": "罗旧驿馆",
    "authorName": "吴俊",
    "authorId": "adcfe4db23767b36d1457b72d1457b72",
    "dynasty": "清",
    "content": [
      "行看岚翠泼人衣，坐觉溪光冷入帏。",
      "境美最贪茶后睡，身轻差熟梦中归。",
      "山衔楚雨黔云起，鸟掠湖烟岭树飞。",
      "一曲芷江清澈底，美人不见思依依。"
    ]
  },
  {
    "id": "adcfe4db23767b3682c344eb323ea3f9",
    "title": "陆太守朗夫招饮赋谢",
    "authorName": "吴俊",
    "authorId": "adcfe4db23767b36d1457b72d1457b72",
    "dynasty": "清",
    "content": [
      "济南太守与我厚，僚佐森森匿屏后。",
      "惟将华㟙两山云，付与诗人纳怀袖。",
      "玲珑窈窕看不足，更向城南弄鸣玉。",
      "道人十日九逢迎，颠倒瓶罂贮寒绿。",
      "太守怜我苦吟诗，邀入寒厅共酒卮。",
      "轩前老鹤侧翅舞，华镫竞奏竹月丝。",
      "历山城头乱挝鼓，一线凉蟾漏秋雨。",
      "篮舆扶醉独归来，急爇松明煮云乳。"
    ]
  },
  {
    "id": "adcfe4db2377d6d6212eb1acfa81f902",
    "title": "秋思",
    "authorName": "郭楷",
    "authorId": "adcfe4db2377d6d6d1457b72d1457b72",
    "dynasty": "清",
    "content": [
      "秋风起木末，对此动离肠。",
      "明月夜千里，流人天一方。",
      "无书劳远雁，有恨等寒螀。",
      "吟苦杂歌哭，奚僮嘲我狂。"
    ]
  },
  {
    "id": "adcfe4db2377d6d63ef5e0c372384419",
    "title": "晓至裴家营",
    "authorName": "郭楷",
    "authorId": "adcfe4db2377d6d6d1457b72d1457b72",
    "dynasty": "清",
    "content": [
      "言归贪早发，客舍启双扃。",
      "霜逼重裘薄，风吹残梦醒。",
      "人烟辨小市，山火乱寒星。",
      "莫说征途渺，乡音喜乍听。"
    ]
  },
  {
    "id": "adcfe4db2377d6d6495d4fe870cd2823",
    "title": "金山寺晚望",
    "authorName": "郭楷",
    "authorId": "adcfe4db2377d6d6d1457b72d1457b72",
    "dynasty": "清",
    "content": [
      "朝日照河干，茅屋炊烟起。",
      "时有晒蓑人，依稀红树里。"
    ]
  },
  {
    "id": "adcfe4db2377d6d69cfe859627f1b473",
    "title": "过南泉隐君山居",
    "authorName": "郭楷",
    "authorId": "adcfe4db2377d6d6d1457b72d1457b72",
    "dynasty": "清",
    "content": [
      "暂脱尘机便似闲，寻君我得近青山。",
      "蹇驴攧过平桥晚，诗在秋林落照间。"
    ]
  },
  {
    "id": "adcfe4db2377d6d69cfe85966df9c97a",
    "title": "过南泉隐君山居",
    "authorName": "郭楷",
    "authorId": "adcfe4db2377d6d6d1457b72d1457b72",
    "dynasty": "清",
    "content": [
      "半卷道书修素业，三层高阁坐凭窗。",
      "襄阳耆旧知谁似，独向绳床拜老庞。"
    ]
  },
  {
    "id": "adcfe4db23886757877dec5d2d4c2b67",
    "title": "除夕",
    "authorName": "通际",
    "authorId": "adcfe4db23886757d1457b72d1457b72",
    "dynasty": "清",
    "content": [
      "半生埋涧壑，幽事逐清真。",
      "煮雪消残夜，推窗见早春。",
      "得教双眼阔，不厌一身贫。",
      "坐拨炉中烬，红轮特地新。"
    ]
  },
  {
    "id": "adcfe4db2389012c5c6318990d92f044",
    "title": "樟树镇",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "誓师仗节见名儒，鹿渚于今缅壮图。",
      "客路双歧争楚粤，上流一柱扼江湖。",
      "雄风力挽狂澜迅，落日光摇大树孤。",
      "可幸承平长偃赋，旧时铭碣委烟芜。"
    ]
  },
  {
    "id": "adcfe4db2389012c70ea9053be439513",
    "title": "舟行晚望",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "晚风徐趁布帆斜，细作之而浪蹙花。",
      "雨后天光横抹黛，海中日影倒成霞。",
      "防江堠戍镫先起，近浦渔庄树半遮。",
      "行到菰芦深处泊，朦胧淡月照平沙。"
    ]
  },
  {
    "id": "adcfe4db2389012cd329901c46239f06",
    "title": "抵金陵",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "钟山云气郁苍苍，两岸菰芦送雨凉。",
      "天限长江雄锁钥，城连广野壮金汤。",
      "凤凰飞去遗音远，燕子归来旧恨长。",
      "寂寞水西门外路，哀蝉凄绝老垂杨。"
    ]
  },
  {
    "id": "adcfe4db2389012c105ffaf22f315088",
    "title": "光武庙和柳如圭韵",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "舂陵一脉久栖迟，赤手能搴大将旗。",
      "紫色空摹周礼样，苍生深切汉家思。",
      "驱除王业才同创，保爱功臣赏不私。",
      "千古中兴推第一，宋高唐肃已无祠。"
    ]
  },
  {
    "id": "adcfe4db2389012c9e4b98967d351172",
    "title": "扬州怀古",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "清游自昔艳江都，前哲风流近有无。",
      "上国文章重枚董，才人筦领仗欧苏。",
      "玉钩月冷衰朝鉴，金带花明盛世图。",
      "廿四垂虹湖卅六，不堪极止送烟芜。"
    ]
  },
  {
    "id": "adcfe4db2389012c9e4b98967065e2fd",
    "title": "扬州怀古",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "春逗珠陂冻已消，青山残雪气清寥。",
      "八仙种子还称李，万卷楼居旧姓萧。",
      "梅岭衣冠藏碧血，草堂弦管泣冰绡。",
      "卖花沽酒东原老，吾爱吾宗见地超。"
    ]
  },
  {
    "id": "adcfe4db2389012c9e4b98961fd86a2c",
    "title": "扬州怀古",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "冶歌人去百年秋，老树依依动暮愁。",
      "柳七魂从残月吊，春三节爱画桥游。",
      "鸡台风雅淮南尽，蚕尾诗篇海内收。",
      "宝带河湾重回首，玉箫呜咽旧江楼。"
    ]
  },
  {
    "id": "adcfe4db2389012c9e4b9896af5f0718",
    "title": "扬州怀古",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "竹林桂苑盛谈经，笺诂虫鱼汗简青。",
      "注选余风宜析洽，导江一脉总零丁。",
      "艺林尚识睢阳气，盐俗曾居处士星。",
      "烟月误人扬子渡，沧浪清啸共谁听。"
    ]
  },
  {
    "id": "adcfe4db2389012c2a3d75e8455cf77b",
    "title": "辰龙关",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "南去群山簇剑铓，天开绝壁壮蛮荒。",
      "关门晓启风声陡，戍堠烟消月色凉。",
      "万里巴黔联臂指，一时苗犵尽农桑。",
      "犹闻介子威名在，到此心雄广武场。"
    ]
  },
  {
    "id": "adcfe4db2389012c5fc13c0bfe8f2213",
    "title": "途中书见",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "湖庄多放鸭，拍拍烟波里。",
      "薄暮一竿招，归来抱凫子。"
    ]
  },
  {
    "id": "adcfe4db2389012c5fc13c0b97445c18",
    "title": "途中书见",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "水国无薪木，厨寒妇子饥。",
      "可怜大堤上，偷拾败芦归。"
    ]
  },
  {
    "id": "adcfe4db2389012ce5e21d9e45750e4a",
    "title": "贵溪",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "山胡灵，日龙虎，道陵之地三十二，鬼谷之天第十五。",
      "大块何心任汝名，奇称更创天师府。苍苍者天果有师，真视造化如小儿。",
      "传家四十有余代，师不易姓谁知之。吾索其说久而得，信州山川多怪崛。",
      "中郁灵气聚鬼神，子房儿孙逞秘术。循名责实古职巫，史祝之属礼不无。",
      "赤松黄石本家学，天念乃祖容其徒。不然张氏有何德，而敢踵袭欺天乎。"
    ]
  },
  {
    "id": "adcfe4db2389012cf2e0ed95d3f3c4c0",
    "title": "异鸟来纪临安钱王疑冢也",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "异鸟来，知县堂，券砖出，书钱王。钱王疑冢非一言，治东城北两志如骑墙。",
      "史臣书葬稽后唐，日在茅山之原锦衣乡，大都假托归荒茫。",
      "想王虑远谋孔臧，卜于邑治无盗戕。确有徵信碑则详，李元之功不可忘。",
      "君不见六陵乃遭髡逆杨，名阡巨墓多罹殃。惟王泽在吴越疆，爱人及树谁忍伤。",
      "非徒恃此为善藏，不然曹公七十二，胡以漳河败露由飞铓。"
    ]
  },
  {
    "id": "adcfe4db2389012c07dd4acb31146a75",
    "title": "入辰州界湍险层出怪石穷极百熊纤所引人如猿猱山径危仄处善士镕铁绳系峭壁得攀缘焉舟中无俚因书所见时甲申重五日也",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "袤延蓄气地转陡，鼎州之尾五溪首。奇峰嵯嵯矗星斗，磅礴盘旋忽左右。",
      "非土非石凝结千载久，风沙抟出造化手。因势而成自冈阜。",
      "蠢然巨石天半来，磈磈磥磥一似群羊被叱下水走。",
      "鬼神驱之键坤纽，人力于兹复何有。想自汉家有事西南夷，鸟道穷搜入蛮薮。",
      "三苗不待神禹杀，六诏遂忧李唐蹂。伏波灵鼓不绝声，鸧鸱敢啼兽敢𠫗。",
      "此径一辟澒洞开，飞庐直上竞抖擞。百丈牵从石罅出，惊湍泼船急篙掊。",
      "缆夫伛偻类蝂负，茧趾祼肤面深黝。绝顶蛇行状蚴蟉，巉岩怪石何所缘。",
      "幸藉铁绳贯且朽，日数十里卯至酉。舟人孔劳况忍纠。",
      "我思天地爱中原，四裔在边设险守。山川屹屹为金汤，木石森森列干㨄。",
      "大利足恃大害伏，要使幽遐绝氛垢。方今岩疆息兵化，已厚黍谷何忧更生莠。",
      "书生之眼识培塿，蓬窗顾盼尤瓮缶。扼隘探原此焉取，聊供谈天之舌悬河口。",
      "忽闻大声轰耳后，狂吟好续鲸鲵吼。"
    ]
  },
  {
    "id": "adcfe4db2389012c8c9ae5a0df972917",
    "title": "丫髻岭",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "乱山如发何鬅鬙，一盘一转云层层。",
      "绿螺挽出见天巧，严妆靓黛急夸矜。",
      "芙蓉高耸连天碧，风鬟雾鬓烟长湿。",
      "人如蝴蝶髻边飞，绝顶梅花艳于雪。",
      "上有花枝簪带香，下临清溪明镜光。",
      "东方初曙早晞发，皎如翠凤鸣朝阳。",
      "岭头登跻髻头住，身在云中跨云去。",
      "三十余里菱湖开，回首花鬓浥仙露。"
    ]
  },
  {
    "id": "adcfe4db2389012c773439ac56c44262",
    "title": "汴京怀古",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "莽莽中原戒大河，气争龙虎古今多。",
      "宣防终少金堤策，繁艳犹闻雪苑歌。",
      "蓬泽烟波飞野禽，艮山花石付明驼。",
      "名王代谢声华尽，只有夷门竟不磨。"
    ]
  },
  {
    "id": "adcfe4db2389012cd90a8ed052280dea",
    "title": "溪山纪游诗",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "居永十三年，溪山如我乡。",
      "足所未曾到，芝柳遥相望。",
      "胜游久思补，每为俗虑妨。",
      "昨闻萧子约，入耳神已翔。",
      "策勇无逡巡，岂畏炎伞张。",
      "登山先涉渊，溯洄招一航。",
      "舟沿染溪渌，夹岸花草香。",
      "屡折逾清幽，兴怀梅壑长。",
      "古潭指钴鉧，元址未暇详。",
      "鱼矼怅阻舟，我友示周行。",
      "王孙老愚溪，山环井里旁。",
      "导我先芝岩，直上千仞冈。",
      "荒寺负石壁，其下殊清凉。",
      "茗果顿解渴，幸得我友将。",
      "石皆具岩形，谺谽崛且强。",
      "众窃不尽辟，通塞分明盲。",
      "求岩转不得，履峭心彷徨。",
      "迟久始见之，石户萝葛荒。",
      "攀援入幽谷，身绕龙螭肠。",
      "渐入光渐黝，然炬照昏黄。",
      "家僮学蛇行，深探喜欲狂。",
      "黑地见人立，凝铸白石浆。",
      "肤寸缝偶裂，一线偷天光。",
      "外岩更陡绝，洞口横石梁。",
      "可望不可下，坐啸凌空苍。",
      "归路径平畴，小桥通陂塘。",
      "中田突岩石，柳倨曾相羊。",
      "地僻人迹稀，云根任纵戕。",
      "伯清记犹存，余刻多迷茫。",
      "总呵责鬼物，斧刃驱猬螗。",
      "爱人及遗迹，忍不加禁防。",
      "行行屡回顾，怀古增慨慷。",
      "连舟度带水，无劳褰子裳。",
      "归来千秋馆，午晷当骄阳。",
      "卧游续前胜，清梦飞篷舱。",
      "神中满烟云，脚底思雷硠。",
      "好景不能说，但觉气激昂。"
    ]
  },
  {
    "id": "adcfe4db2389012c7992e398958c3f11",
    "title": "偕青园登繁塔",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "断塔荒凉王气空，檐铃不语静天风。",
      "巢危鹤去青云表，水徒龙归大壑东。",
      "梵简旧曾翻善业，苔纹近已绣空桐。",
      "低徊无限沧桑事，尽在苍茫一望中。"
    ]
  },
  {
    "id": "adcfe4db2389012c28ba214a27dfcfea",
    "title": "题王叔和所藏磬石本兰亭叙",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "升庵嗜古多创奇，岣嵝石鼓纷陆离。",
      "此本来从日所出，想自通倭初得之。",
      "浮沉海外无人识，落寞千年谁拾得。",
      "成嘉相去亦有年，毡蜡不伤惟角折。",
      "迨今阅世更长久，宝物自当不胫走。",
      "真赏偏逢节相迟，总呵定有灵祇守。",
      "颇类遗经估舶传，鉴家过眼认云烟。",
      "人间晚出宜珍异，玉磬声高玉枕前。"
    ]
  },
  {
    "id": "adcfe4db2389012c5d64ab12d92ba75f",
    "title": "题商彝图为王蓉洲",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "在昔有殷秉金气，吉金创制尊彝良。徵文蠹苦宋不足，斝盏间发千秋藏。",
      "父辛伦鬲见阮笔，诏异𥛜叔纷难详。子氏四辛薄齑臼，小衰凭蹙宜弗彰。",
      "唯王曰旦纪辛干，立十四祀迈成汤。辛丁之间介沃甲，初及复世承宗祊。",
      "尊为父辛善绍述，耿庇再造时平康。凌都新出自宝器，物聚所好归王郎。",
      "王郎耆古辨奇篆，五字铸腹殊釜铛。鬲非款足义假格，禾为和省山用亨。",
      "想其奉将入考庙，絜酎醴升椒香。无烦析木状负荷，不事立戈旌勇强。",
      "𡚽与寡与出谁手，酉壶辛爵同其相。土中剥蚀几元会，遇子特显精镠光。",
      "金焦媵鼎有故事，虞山合庋群真觞。可以俯挹东海水，或更仰斟北斗浆。",
      "投醪润泽遍天下，尧樽舜瓮波汪洋。白云垂霄虹绕屋，永为盛世储珍祥。"
    ]
  },
  {
    "id": "adcfe4db2389012ce25dbe6d85b9c71d",
    "title": "永历六年永州卫屯丁保状歌",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "西南残局支龙虎，天香吹坠安隆所。",
      "时在民餐竹实年，征徭难缓屯田户。",
      "剩牍飘零纪僣朝，潇江乌合尚喧嚣。",
      "晋王空慕沙陀节，一入滇池焰尽消。"
    ]
  },
  {
    "id": "adcfe4db2389012c680b55e63ce3b7af",
    "title": "题金冬心徵君临东汉华山庙碑为武筠庄所藏黄小松旧藏本",
    "authorName": "宗稷辰",
    "authorId": "adcfe4db2389012c05233523a19acd7d",
    "dynasty": "清",
    "content": [
      "金天豁西爽，浩浩郁空翠。文肖清明姿，实𦘔炎汉世。",
      "郭香察蔡书，延熹八年事。是名华岳碑，海内本存二。",
      "全者宋漫堂，者王无异。冬心为合模，神物乃一致。",
      "未徵玉虹刻，欣见稽留字。想其运笔飞，挥洒出灵气。",
      "突如蛟龙跃，赫名风雨至。离披袅藤萝，横扫逞锋势。",
      "黑疑偃松状，自得垩帚意。近楷并近草，更忘作分隶。",
      "双钩既远胜，重镌翻不逮。半璧落秋盦，残芬剩巾笥。",
      "谁谓金司农，乃逢李都尉。帖同传砚重，珍比藏经遗。",
      "到眼足称福，餍心乍知昧。书此豹斑余，聊以当题识。"
    ]
  },
  {
    "id": "adcfe4db238b9408dfb2d426b6e633bb",
    "title": "渔父辞剑",
    "authorName": "吕鹰扬",
    "authorId": "adcfe4db238b940819de10adb139e104",
    "dynasty": "清",
    "content": [
      "云水乡中泛一槎，利人方便望无奢。",
      "七星宝剑遗何用，返尔英雄造国家。"
    ]
  },
  {
    "id": "adcfe4db238b94081670e74bda67c7de",
    "title": "展重阳",
    "authorName": "吕鹰扬",
    "authorId": "adcfe4db238b940819de10adb139e104",
    "dynasty": "清",
    "content": [
      "茱萸遍插话前因，菊酒重开不厌陈。",
      "生恐刘郎仍搁笔，题糕胆怯到诗人。"
    ]
  },
  {
    "id": "adcfe4db2395ca79773a85de885ad5af",
    "title": "天兴二年都尉司铜印",
    "authorName": "李映棻",
    "authorId": "adcfe4db2395ca79d1457b72d1457b72",
    "dynasty": "清",
    "content": [
      "古印沈埋久尚传，共将磨洗认铜仙。",
      "晚霞世界依然否，愁说天兴第二年。"
    ]
  },
  {
    "id": "adcfe4db2395ca791c2ee17696ac4ae2",
    "title": "伯牙台",
    "authorName": "李映棻",
    "authorId": "adcfe4db2395ca79d1457b72d1457b72",
    "dynasty": "清",
    "content": [
      "高山不在山，流水不在水。",
      "天下善音人，但默会其理。",
      "天下知音人，但微契其旨。",
      "山水无古今，知交有生死。",
      "注茫天地间，赏音能有几。",
      "我过伯牙台，辄思焚绿绮。"
    ]
  },
  {
    "id": "adcfe4db2395ca799d725458e2ec5a65",
    "title": "过随州书妖人赵光璧事",
    "authorName": "李映棻",
    "authorId": "adcfe4db2395ca79d1457b72d1457b72",
    "dynasty": "清",
    "content": [
      "秀才造反真怪事，投书忽起窥神器。天钟戾气大洪山，何物仙人太游戏。",
      "某也当为王，某也当为帝。某也大将才，某也宰相位。",
      "仙笔一一分位置，黄旗一举惊天地。一战随州破，再战安陆弃。",
      "乾坤反掌只寻常，真人重瞳殊自异。那知铁骑从天来，如猎攫鼠鹰搏雉。",
      "井底蛙跳空自尊，篝中狐鸣何足恃。始叹作贼固自难，不如学作时文易。",
      "寄语人间诸秀才，总须安守头巾气。"
    ]
  },
  {
    "id": "adcfe4db23a483d591b772f4c32ee282",
    "title": "召伯湖",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "召伯湖千顷，鸣榔处处闻。",
      "沙痕随岸尽，帆影隔堤分。",
      "雾重湿如雨，鸦多飞作云。",
      "联吟兴不减，把酒话斜曛。"
    ]
  },
  {
    "id": "adcfe4db23a483d56c958ef6a2f47fea",
    "title": "登镇北台",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "三边烽火无惊日，我辈从容上此台。",
      "震耳河声穿峡走，荡胸云气压城来。",
      "平芜壁垒军容在，小队弓刀猎阵开。",
      "盛世未应忘设险，登坛飞将要储才。"
    ]
  },
  {
    "id": "adcfe4db23a483d53f006dae2af8bdb8",
    "title": "过定州",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "绁马中山尚戴星，侵寻晓色散林坰。",
      "平沙直走滹沱白，远岫遥连上谷青。",
      "盆石只今留雪浪，毡椎何处觅兰亭。",
      "煎茶孤负花瓷好，为报邮签不肯停。"
    ]
  },
  {
    "id": "adcfe4db23a483d5838068640d730e61",
    "title": "赠林心北",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "冰天随侍鞚骄骢，帕首靴刀尚丱童。",
      "犀角定应他日贵，豹斑谁复此郎同。",
      "政如渡海携苏过，时以通家候孔融。",
      "不碍士龙多笑疾，老夫甘作晋司空。"
    ]
  },
  {
    "id": "adcfe4db23a483d51a155e0f25e4996e",
    "title": "甘州",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "自别酒泉问张掖，直迎弱水下删丹。",
      "九州地到流沙尽，两戒山连大漠寒。",
      "度土司空怀德远，登坛飞将叹才难。",
      "开元旧曲声悲壮，拟倩曹纲妙手弹。"
    ]
  },
  {
    "id": "adcfe4db23a483d518924371c3e92d5f",
    "title": "癸卯闺秋被命东归少穆尚书以诗赠行次韵却寄",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "秋净天山正合围，忽传宽大许东归。",
      "余生幸保精魂在，往日沉思事业非。",
      "遇雨群疑如并释，抟风独翼让先飞。",
      "河梁自古伤心地，无那分携泪满衣。"
    ]
  },
  {
    "id": "adcfe4db23a483d518924371e95d8399",
    "title": "癸卯闺秋被命东归少穆尚书以诗赠行次韵却寄",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "事如春梦本无痕，绝塞生还独戴恩。",
      "未必茝兰香共揽，要留姜桂性常存。",
      "百年多难思招隐，半壁殷忧敢放言。",
      "此去刀镮听续唱，迟公归骑向青门。"
    ]
  },
  {
    "id": "adcfe4db23a483d51668170f4c95a7b9",
    "title": "少穆被命还朝以诗二章迎之",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "高皇拓地越乌秅，圣主筹边轶汉家。",
      "拟向轮台置田卒，特教博望泛秋楂。",
      "八城户版输泉赋，千骑旃裘拥节华。",
      "载笔他年增掌故，羁臣乘传尽流沙。"
    ]
  },
  {
    "id": "adcfe4db23a483d51668170f074cf8f6",
    "title": "少穆被命还朝以诗二章迎之",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "夔蚿心事最怜君，燕羽差池惜暂分。",
      "宣室忽闻新换汗，霸陵真起故将军。",
      "春风远度天山雪，卿月重依帝阙云。",
      "往岁诗篇盟息壤，道周相候慰离群。"
    ]
  },
  {
    "id": "adcfe4db23a483d5aeb29477b62e9e78",
    "title": "渭南遇雨",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "白杨风里雨潇潇，古驿泥深路转遥。",
      "却忆到家时节好，隔江红树过江潮。"
    ]
  },
  {
    "id": "adcfe4db23a483d50bd7ffbf9e569997",
    "title": "嘉岭山寻范文正公读书处",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "乙亥二月月几望，捧檄延州度千嶂。马头忽现嘉岭山，大字摹崖屹相向。",
      "怪螭蟠屈瘦蛟舞，乃是龙图老子之笔仗。闻道当年帅此邦，屡蹑巉岩寄幽旷。",
      "手持蠹简揖山灵，一种清虚恍来贶。我览公书心已钦，我思公迹神逾王。",
      "初为运转副夏竦，继以曹郎扼边障。罢榷招流亡，营田省输饟。",
      "坚壁老敌师，焚书斥贼妄。一十二砦唇齿联，万八千军虎貔壮。",
      "威名不屑淮阴韩，盛德应同丞相亮。坐使西人破胆惊，却马回戈不敢抗。",
      "岂知公余示整暇，啸歌更踞兹山上。方悟胸中数万兵，都由五千拄腹撑肠相酝酿。",
      "我来登山寻旧迹，岂有遗民足咨访。山前闻清钟，山后发樵唱。",
      "摘星无复矗，危楼古井空余白云漾。嗟哉九京安可作，仰止高山意怊怅。",
      "他年青鞋布袜游圭峰，定从雾阁云窗觏真相。"
    ]
  },
  {
    "id": "adcfe4db23a483d5447affecd4c2becf",
    "title": "玉泉院",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "缭垣低连蜷，曲廊深䆗窱。",
      "楼頫平川远，山压孤亭小。",
      "微风生古木，薄霭暗疏筱。",
      "来游及青春，光景媚清晓。",
      "岚气不可逼，仙掌视缥缈。",
      "安能蹑莲峰，长啸出尘表。"
    ]
  },
  {
    "id": "adcfe4db23a483d5447affec50003fff",
    "title": "玉泉院",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "玉泉声潺潺，直向螭口泻。",
      "雹霰落空际，琴筑响阶下。",
      "文甃碧苔浅，小彴断虹跨。",
      "瀺灂鉴毛发，蜿蜒过廊榭。",
      "岩杏含新苞，照影开娇姹。",
      "我思酌匏尊，更向道人借。"
    ]
  },
  {
    "id": "adcfe4db23a483d5447affec57cf620a",
    "title": "玉泉院",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "希夷辟洞天，云护石龛邃。",
      "青牛入关后，复此仙迹异。",
      "堕驴有真识，化蝶示幽寄。",
      "巾拂无纤尘，须眉映空翠。",
      "我欲从之游，窥破元关秘。",
      "先生为余言，能觉乃许睡。"
    ]
  },
  {
    "id": "adcfe4db23a483d5e5964e42c70bd7b7",
    "title": "刘黄头行",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "堂封马鬣何年毁，平楚苍凉暮烟起。",
      "野人斸地闻登登，片石规方土花紫。",
      "谁与斸者刘黄头，一丁不识锄不休。",
      "村学蒙师辨点画，拂拭谛视文钩辀。",
      "最后分明字十二，千三百年乃出地。",
      "大书深刻黄头名，拍手哗然称怪事。",
      "太守嗜古兼嗜奇，闻之亟令施毡椎。",
      "文体犹余六朝习，书法秀整真唐碑。",
      "长沙后人有淑媛，冰雪空闺泪如霰。",
      "半世枯骸托外家，一抔浅土辞乡县。",
      "作志先计发冢年，数虽小误名则传。",
      "何物黄头细民耳，应谶乃在千秋前。",
      "我云此事安足怪，傅会神奇毋乃太。",
      "才人作意夸精能，造物无端弄狡狯。",
      "冰泮滹沱石墨新，人间知有贾夫人。",
      "他年集古重编录，更与黄头记夙因。"
    ]
  },
  {
    "id": "adcfe4db23a483d5c8dd766a386d481b",
    "title": "九日集抱瓮园赋诗甚欢翼日乃大风雨用惜抱轩集中猎日次重九诗韵柬异之",
    "authorName": "邓廷桢",
    "authorId": "adcfe4db23a483d536d75342f45a1078",
    "dynasty": "清",
    "content": [
      "侏儒饱死笑臣朔，岂识天机谢雕斫。",
      "吾侪相求重声气，不与嚣嚣竞风飑。",
      "各从颔下抱骊珠，那肯怀中藏鼠璞。",
      "舒州山水本奇绝，我与君来锡双卓。",
      "昨逢重九秋气清，共款园扉无剥啄。",
      "登高姑一陟附娄，矫首龙山青黛扑。",
      "风吹皂帽歌乌乌，我亦相从如猎较。",
      "文昌昭谏蹑迹至，筮得朋簪手重握。",
      "陆玑草木剧纷纶，郭璞虫鱼更斑驳。",
      "须臾客去余就睡，江上西风动清角。",
      "明晨急雨寒潇潇，云气苍黄湿寥邈。",
      "侧闻先生夜无寐，吟声非梦亦非觉。",
      "阴晴未许周髀算，悲愉有似迷藏捉。",
      "旷观区宇解先忧，頫睇缥缈嗤独学。",
      "作诗摩垒再致师，酬答勿辞朋友数。"
    ]
  },
  {
    "id": "adcfe4db23ac4d4ec9e5c0647765be4c",
    "title": "陶渊明",
    "authorName": "方苞",
    "authorId": "adcfe4db23ac4d4eb0f2ad44fc9b003b",
    "dynasty": "清",
    "content": [
      "陶潜经世人，志不关沮溺。",
      "观其咏春蚕，自视侪禹稷。",
      "东皋日荷锄，忧勤同运甓。",
      "春风沂水情，孔颜宜命席。"
    ]
  },
  {
    "id": "adcfe4db23af092f043f52a62107afa0",
    "title": "晚游烟霞窟",
    "authorName": "双庆",
    "authorId": "adcfe4db23af092fd1457b72d1457b72",
    "dynasty": "清",
    "content": [
      "客子行吟处，空山正夕晖。",
      "破烟幽磬出，隔树老僧归。",
      "石乱泉还细，林深鸟不飞。",
      "层峦供啸傲，谁道素心违。"
    ]
  },
  {
    "id": "adcfe4db23af092f0d9c58abfa524a0e",
    "title": "豪寨",
    "authorName": "双庆",
    "authorId": "adcfe4db23af092fd1457b72d1457b72",
    "dynasty": "清",
    "content": [
      "纡回石径好，衣袂绝风尘。",
      "夜雨邀高咏，名山抵故人。",
      "忘机林鸟静，着意涧花新。",
      "小坐流泉上，依依茗碗亲。"
    ]
  },
  {
    "id": "adcfe4db23af092f41e0f915ea5f1863",
    "title": "春暮偕二兄游东园",
    "authorName": "双庆",
    "authorId": "adcfe4db23af092fd1457b72d1457b72",
    "dynasty": "清",
    "content": [
      "昔年此地款荆扉，风景东园是也非。",
      "芳草有情萦客屐，落花无力点春衣。",
      "林间听鸟邀佳句，石上衔杯趁夕晖。",
      "莫负殷勤鸡黍约，攀留三月不须归。"
    ]
  },
  {
    "id": "adcfe4db23af092fcf23b90acd7ba95b",
    "title": "姑孰使院洗心亭",
    "authorName": "双庆",
    "authorId": "adcfe4db23af092fd1457b72d1457b72",
    "dynasty": "清",
    "content": [
      "凿池不必深，盈盈半亩绿。",
      "小亭置其间，临风幽意足。",
      "四围花槛虚，一径石桥曲。",
      "新蘋轻欲扬，芳蒲净如浴。",
      "忘机竹树边，偶然下鸲鹆。"
    ]
  },
  {
    "id": "adcfe4db23b619475a0622eb0dddac9b",
    "title": "恭挽赠中宪大夫崇庆州牧常公",
    "authorName": "王有德",
    "authorId": "adcfe4db23b61947d1457b72d1457b72",
    "dynasty": "清",
    "content": [
      "宁教断舌继常山，肯掩须眉向逆蛮。",
      "万里剧怜埋义骨，九原何处迓忠颜。",
      "锦江月冷悲鹃泣，华表风清待鹤还。",
      "秋草斜阳无限恨，端凭史笔写臣艰。"
    ]
  },
  {
    "id": "adcfe4db23b619475a0622eb75c508d3",
    "title": "恭挽赠中宪大夫崇庆州牧常公",
    "authorName": "王有德",
    "authorId": "adcfe4db23b61947d1457b72d1457b72",
    "dynasty": "清",
    "content": [
      "辽阳今喜媲睢阳，炳炳名垂汗简长。",
      "昔岭风烟饶剑气，浣溪俎豆带花香。",
      "君恩况复荣孙子，臣节洵无愧帝乡。",
      "自古成仁惟志士，眼前何必悼存亡。"
    ]
  },
  {
    "id": "adcfe4db23c05892ff3c268df9fbbc0e",
    "title": "入直西苑",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "望里蓬瀛近，行来阆苑齐。",
      "晴霞开碧沼，落月隐金堤。",
      "叶密莺先觉，花繁径不迷。",
      "笙歌回辇处，长在凤城西。"
    ]
  },
  {
    "id": "adcfe4db23c0589244747983e606bdbf",
    "title": "梅花落",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "春色凤城来，寒梅逼岁开。",
      "条风初入树，缥雪渐侵苔。",
      "粉逐莺衣散，香黏蝶翅回。",
      "陇头人未返，急管莫频催。"
    ]
  },
  {
    "id": "adcfe4db23c05892b4f6095b4469c302",
    "title": "盛京",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "拔地蛟龙宅，当关虎豹城。",
      "山连长白秀，江入混同清。",
      "庙社灵风肃，豪强右族更。",
      "明明开创业，休拟作陪京。"
    ]
  },
  {
    "id": "adcfe4db23c058922cd68aab73602ac2",
    "title": "景山",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "雪里瑶华岛，云端白玉京。",
      "削成千仞势，高出九重城。",
      "绣陌回环绕，红楼宛转迎。",
      "近天多雨露，草木每先荣。"
    ]
  },
  {
    "id": "adcfe4db23c05892425638dc0a0ed254",
    "title": "雄县观鱼",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "渔师临广泽，侍从俯清澜。",
      "瑞入王舟好，仁知圣网宽。",
      "拨鳞飞白雪，行鲙缕金盘。",
      "在藻同周宴，时容万姓看。"
    ]
  },
  {
    "id": "adcfe4db23c0589247cac211ccee5a19",
    "title": "塞外示同行者",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "西风千万骑，飒沓向阴山。",
      "为问传书雁，孤飞几日还。",
      "负霜怜戍卒，乘月望乡关。",
      "王事兼程促，休嗟客鬓斑。"
    ]
  },
  {
    "id": "adcfe4db23c05892e5bfbbc855142ba0",
    "title": "蕉园",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "见说斋坛閟，前朝太乙祠。",
      "莺边花树树，燕外柳丝丝。",
      "宫御人稀到，辞臣例许窥。",
      "今朝陪豹尾，新长万年枝。"
    ]
  },
  {
    "id": "adcfe4db23c058926b2fbe56f056c6f2",
    "title": "兴京陪祭福陵",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "龙盘凤翥气佳哉，东指斋宫玉辇来。",
      "影入松楸仙仗远，香升俎豆晓云开。",
      "盛仪备处千官肃，神贶乘时万马回。",
      "豹尾叨陪须献颂，小臣惭愧展微才。"
    ]
  },
  {
    "id": "adcfe4db23c05892d9a72933db4e0640",
    "title": "汤泉应制",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "鱼鳞雁齿镜中开，溅沫为霖遍九垓。",
      "不用劫灰求仿佛，便从天汉象昭回。",
      "桑坛法驾乘春转，鹤禁仙镳问寝来。",
      "遥祝海隅同帝泽，年年长听属车雷。"
    ]
  },
  {
    "id": "adcfe4db23c05892d9a7293377c02401",
    "title": "汤泉应制",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "六龙初驻浴蓝天，碧瓦朱旗共一川。",
      "润逼仙桃红自舞，醉酣人柳绿犹眠。",
      "吹成暖律回燕谷，散作薰风入舜弦。",
      "最是垂衣深圣德，不须词笔颂甘泉。"
    ]
  },
  {
    "id": "adcfe4db23c05892d9a72933d82bad55",
    "title": "汤泉应制",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "清时礼乐萃朝端，次第郊原引玉銮。",
      "河岳千年归带砾，寝园三月拜衣冠。",
      "便从畿甸亲民隐，更启神泉示从官。",
      "非独炎灵钟坎德，恩波深处不知寒。"
    ]
  },
  {
    "id": "adcfe4db23c05892f0f3c150360454a8",
    "title": "拟冬日景忠山应制",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "岧峣铁凤锁琳宫，亲侍銮舆度碧空。",
      "圣主岂因崇象教，宸游直自接鸿蒙。",
      "远山雪有一峰白，别浦枫余几树红。",
      "天意不教常肃杀，伫看宇宙遍春风。"
    ]
  },
  {
    "id": "adcfe4db23c05892f53e66f7124d9c96",
    "title": "净业寺",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "红楼高耸碧池深，荷芰生凉豁远襟。",
      "湖色静涵孤刹影，花香暗入定僧心。",
      "经翻佛藏研朱荚，地赐朝家布紫金。",
      "下马长堤一吟望，梵钟杂送海潮音。"
    ]
  },
  {
    "id": "adcfe4db23c05892afe55aaf6ac91643",
    "title": "南海子",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "相风微动九门开，南陌离宫万柳栽。",
      "草色横粘下马泊，水光平占晾鹰台。",
      "锦鞯欲射波间去，玉辇疑从岛上回。",
      "自是软红惊十丈，天教到此洗尘埃。"
    ]
  },
  {
    "id": "adcfe4db23c058922e5af55da51effe4",
    "title": "扈驾西山",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "凤翥龙蟠势作环，浮青不断太行山。",
      "九重殿阁葱茏里，一气风云吐纳间。",
      "熊虎自当驰道伏，蛟螭长棒御书闲。",
      "黄图此日论形胜，惭愧频叨侍从班。"
    ]
  },
  {
    "id": "adcfe4db23c0589255c18330cb2a2ae4",
    "title": "扈跸霸州",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "霸山重镇奠神京，鸾辂春游淑景明。",
      "万呱银涛冲古岸，四围玉甃护严城。",
      "花乘暖日迎来骑，柳带新膏绾去旌。",
      "八寨雄图今更固，行随赏乐胜蓬瀛。"
    ]
  },
  {
    "id": "adcfe4db23c0589231db8c6d82f7de68",
    "title": "秋日送徐健庵座主归江南",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "江枫千里送浮飔，玉佩朝天此暂辞。",
      "黄菊承杯频自覆，青林系马试教骑。",
      "朝端事业留他日，天下文章重往时。",
      "闻道至尊还侧席，柏梁高宴待题诗。"
    ]
  },
  {
    "id": "adcfe4db23c05892bd937f3237c5d3b5",
    "title": "古北口",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "乱山如戟拥孤城，一线人争鸟道行。",
      "地险东西分障塞，云开南北望神京。",
      "新图已入三关志，往事休论十万兵。",
      "都护近来长不调，年年烽火报升平。"
    ]
  },
  {
    "id": "adcfe4db23c058929bdc655f8aed1c64",
    "title": "玉泉",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "芙蓉殿俯御河寒，残月西风并马看。",
      "十里松杉清绝处，不知晓雪在西山。"
    ]
  },
  {
    "id": "adcfe4db23c05892ad0b73e2180b47d9",
    "title": "记征人语",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "边月无端照别离，故园何处寄相思。",
      "西风不解征人语，一夕萧萧满大旗。"
    ]
  },
  {
    "id": "adcfe4db23c05892afe55aafc8674f21",
    "title": "南海子",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "红桥夹岸柳平分，雉兔年年不掩群。",
      "飞放何须烦海户，郊南新置羽林军。"
    ]
  },
  {
    "id": "adcfe4db23c05892afe55aafcafba39e",
    "title": "南海子",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "分弓列戟四门开，游豫长陪万乘来。",
      "七十二桥天汉上，彩虹飞下晾鹰台。"
    ]
  },
  {
    "id": "adcfe4db23c05892faafac7186e1ed4b",
    "title": "秣陵怀古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "山色江声共寂寥，十三陵树晚萧萧。",
      "中原事业如江左，芳草何须怨六朝。"
    ]
  },
  {
    "id": "adcfe4db23c058927866a47dbeea10c7",
    "title": "密云",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "白檀山下水声秋，地踞潮河最上流。",
      "日暮行人寻堠馆，凉砧一片古檀州。"
    ]
  },
  {
    "id": "adcfe4db23c05892ff141c78cf728505",
    "title": "西苑杂咏和荪友",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "太液东头散直迟，一双水鸟掠杨枝。",
      "从臣献罢平滇赋，坐听中涓报午时。"
    ]
  },
  {
    "id": "adcfe4db23c05892ff141c786685a8d1",
    "title": "西苑杂咏和荪友",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "黄幄临池白鸟飞，金盘初进鲙鱼肥。",
      "太平时节多欢赏，花萼诸王半醉归。"
    ]
  },
  {
    "id": "adcfe4db23c05892ff141c784c469520",
    "title": "西苑杂咏和荪友",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "香引轻飔散玉除，下帘声彻退朝初。",
      "马前此日承恩数，也逐清班许钓鱼。"
    ]
  },
  {
    "id": "adcfe4db23c05892ff141c78afeb065b",
    "title": "西苑杂咏和荪友",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "讲帷迟日记花砖，下直归来一惘然。",
      "有梦不离香案侧，侍臣那得日高眠。"
    ]
  },
  {
    "id": "adcfe4db23c0589273817674a5033acf",
    "title": "玉泉十二韵",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "地涌西山脉，名标禁御泉。",
      "百层飞作雨，万顷汇成渊。",
      "润下终归海，源高却自天。",
      "萦烟来树杪，带雪落云边。",
      "隐见瑶光曳，琤苁佩响传。",
      "红栋桥宛转，乌榜棹洄沿。",
      "星汉随湾泻，楼台倒影鲜。",
      "蛟龙蟠翠岛，雁鹜起琼田。",
      "镜面晶荧合，珠痕荡漾圆。",
      "翠流初放荇，娇拥半开莲。",
      "睿赏悬孤鉴，馀波溢九璇。",
      "那居真有庆，鱼藻在诗篇。"
    ]
  },
  {
    "id": "adcfe4db23c05892c7d7fce608ae0c61",
    "title": "扈驾马兰峪赐观温泉恭纪十韵",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "御天来凤辇，浴日启龙池。",
      "野迥纡皇览，春浓值圣时。",
      "落花萦彩仗，初柳拂朱旗。",
      "行漏三辰拥，停銮万象随。",
      "瑞征泉是醴，喜溢沼生芝。",
      "特许观灵液，相将涉禁墀。"
    ]
  },
  {
    "id": "adcfe4db23c05892ca6084313f41ac83",
    "title": "芳树",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "连理无分影，同心岂独芳？",
      "傍檐巢翡翠，临水宿鸳鸯。",
      "叶叶含春思，枝枝向画廊。",
      "君情若比树，妾意复何伤？",
      "陌上谁攀折，闺中思复侵。",
      "眼凝清露重，眉敛翠烟深。",
      "羌笛临风曲，悲笳出塞音。",
      "纵垂千万缕，那系别离心。"
    ]
  },
  {
    "id": "adcfe4db23c0589205916636251ae44e",
    "title": "山海关",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "雄关阻塞戴灵鳌，控制卢龙胜百牢。",
      "山界万重横翠黛，海当三面涌银涛。",
      "哀笳带月传声切，早雁迎秋度影高。",
      "旧是六师开险处，待陪巡幸扈星旌。"
    ]
  },
  {
    "id": "adcfe4db23c05892b8c197f01d7400dd",
    "title": "中元前一夕枕上偶成",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "酒醒池塘耿不眠，帐纹漠漠隔轻烟。溪风到竹初疑雨，秋月如弓渐满弦。",
      "残梦远经吹角戍，明河长亘衣天。哀蛩饯晓浑多事，也似严更古驿边。"
    ]
  },
  {
    "id": "adcfe4db23c05892d9a72933d590a962",
    "title": "汤泉应制",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "身向咸池榜末光，三危露暖不成霜。",
      "金铺照日初涵影，玉求生烟别作香。",
      "地接蓬莱通御气，波翻豆蔻散朝凉。",
      "微臣幸属赓歌日，愿借如川献寿觞。"
    ]
  },
  {
    "id": "adcfe4db23c058924db3bdac5625a865",
    "title": "柳条边",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "是处垣篱防绝塞，角端西来画疆界。",
      "汉使今行虎落中，秦城合筑龙荒外。",
      "龙荒虎落两依然，护得当时饮马泉。",
      "若使春风知别苦，不应吹到柳条边。"
    ]
  },
  {
    "id": "adcfe4db23c05892da2cab7385a38241",
    "title": "江行",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "木落江已空，清辉澹鸥鹭。",
      "不见系缆石，寒潮没瓜步。",
      "帆移清枫林，人归白沙渡。",
      "似有山猿啼，窈然潇湘暮。"
    ]
  },
  {
    "id": "adcfe4db23c05892a62955067e6e2628",
    "title": "茅斋",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "闲亭照白日，一室罗古今。",
      "偶焉此栖迟，抱膝悠然吟。",
      "吟罢有余适，散瞩复披襟。",
      "时开玉怀卷，或弹珠柱琴。",
      "檐树吐新花，枝头语珍禽。",
      "花发饶冶色，禽鸣多姣音。",
      "色冶眩春目，音姣伤春心。",
      "夕阳下虞渊，寂莫还空林。",
      "清光复相照，片月西山岭。",
      "东园桃李姿，是妾嫁君时。",
      "燕婉为夫妇，相爱不相离。",
      "良人忽远征，妾独守空帏。",
      "忧来恒自叹，冀死魂追随。",
      "又念妾死时，谁制万里衣？",
      "幸有双鲤鱼，拟为寄君辞。",
      "终日不成章，含泪自封题。",
      "君若得鲤鱼，剖鱼开素书。",
      "但看行中字，一一与泪俱。"
    ]
  },
  {
    "id": "adcfe4db23c058923c2bc940756c1719",
    "title": "玉连环影",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "何处几叶萧萧雨。湿尽檐花，花底人无语。掩屏山，玉炉寒。",
      "谁见两眉愁聚倚阑干。"
    ]
  },
  {
    "id": "adcfe4db23c058921ee8e4b1aaa9efd8",
    "title": "落花时",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "夕阳谁唤下楼梯，一握香荑。回头忍笑阶前立，总无语，也依依。",
      "笺书直恁无凭据，休说相思。劝伊好向红窗醉，须莫及，落花时。"
    ]
  },
  {
    "id": "adcfe4db23c058925028aabc48badf33",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "美人临残月，无言若有思。",
      "含颦但斜睇，吁嗟怜者谁。",
      "予本多情人，寸心聊自持。",
      "浩歌幽兰曲，援琴终不怡。",
      "私恨托远梦，初日照帘帏。"
    ]
  },
  {
    "id": "adcfe4db23c058925028aabc7cd51d76",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "高云媚春日，坐觉鱼鸟亲。",
      "可怜暮春候，病中别故人。",
      "莺啼花乱落，风吹成锦茵。",
      "君去一何速，到家垂柳新。",
      "芙蓉湖上月，照君垂长纶。"
    ]
  },
  {
    "id": "adcfe4db23c058925028aabc2eb06b87",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "客从东方来，叩之非常流。",
      "自云发扶桑，期到海西头。",
      "白日当中天，浩荡三山秋。",
      "回风忽不见，去逐灵光游。",
      "烛龙莫掩照，使我胸中愁。"
    ]
  },
  {
    "id": "adcfe4db23c058925028aabcbac648c9",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "天门詄荡开，翕赩罗星躔。",
      "白日瞩微躬，假翼令飞骞。",
      "平昔紫霞心，翻然向凌烟。",
      "双吹凤笙歇，宛转辞群仙。",
      "越影𥬞浮云，横出天驷前。",
      "玉绳耿中夜，斗杓何时旋。"
    ]
  },
  {
    "id": "adcfe4db23c058925028aabc1c53a8eb",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "予生未三十，忧愁居其半。",
      "心事如落花，春风吹已断。",
      "行当适远道，作计殊汗漫。",
      "寒食百草青，薄暮烟冥冥。",
      "山桃一夜雨，茵箔随飘零。",
      "愿餐玉红草，一醉不复醒。"
    ]
  },
  {
    "id": "adcfe4db23c058925028aabc8f832a87",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "白云本无心，卷舒南山颠。",
      "遥峰如梦中，孤影吹能还。",
      "忽然间高霞，霏霏欲成烟。",
      "风花落不已，流辉转可怜。",
      "皎洁自多愁，况复对下弦。",
      "高楼夜已半，惜此不成眠。"
    ]
  },
  {
    "id": "adcfe4db23c058925028aabcf70452ad",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "世运倏代谢，风节弃已久。",
      "磬折投朱门，高谈尽畎亩。",
      "言行清浊间，术工乃愈丑。",
      "人生若草露，营营苦奔走。",
      "为问身后名，何如一杯酒。",
      "行当向酒泉，竹林呼某某。",
      "时有西风来，吹香满罂缶。",
      "不问今何时，仰天但搔首。"
    ]
  },
  {
    "id": "adcfe4db23c058925028aabc05b39dca",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "宛马精权奇，欻从西极来。",
      "蹴蹋不动尘，但见烟云开。",
      "天闲十万匹，对此皆凡材。",
      "倾都看龙种，选日登燕台。",
      "却瞻横门道，心与浮云灰。",
      "但受伏枥恩，何以异驽骀。"
    ]
  },
  {
    "id": "adcfe4db23c058925028aabce99101b4",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "魏阙有浮云，荫兹白日暮。",
      "返景下铜台，歌声发纨素。",
      "流辉如有情，千载照长路。",
      "漳河不西还，百川尽东赴。",
      "时哉不可失，谠言思所悟。",
      "雨后望西陵，蔓草萦古墓。",
      "安得为飘风，永吹莲枝树。"
    ]
  },
  {
    "id": "adcfe4db23c058925028aabc44deb67c",
    "title": "拟古",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "朔风吹古柳，时序忽代续。",
      "庭草萎已尽，顾视白日速。",
      "吾本落拓人，无为自拘束。",
      "倜傥寄天地，樊笼非所欲。",
      "嗟哉华亭鹤，荣名反以辱。",
      "有客叹二毛，操觚序金谷。",
      "酒空人尽去，聚散伤局促。",
      "揽衣起长歌，明月皎如玉。"
    ]
  },
  {
    "id": "adcfe4db23c058921d3805877a16a497",
    "title": "班婕妤怨歌",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "团团望舒月，皓皓冰蚕绢。",
      "欲却炎天暑，比月裁成扇。",
      "望舒圆易缺，金风换炎节。",
      "风凉秋气寒，匣扇复谁看。",
      "扇弃何足道，感妾伤怀抱。",
      "对月泪如丝，君恩异旧时。"
    ]
  },
  {
    "id": "adcfe4db23c05892ef5bcafc97dd648b",
    "title": "高楼望月",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "戚戚复戚戚，高楼月如雪。",
      "二八正婵娟，月明翡翠钿。",
      "由来工织锦，生小倚朱弦。",
      "朱弦岂解愁，素手似云浮。",
      "一声落天上，闻者皆泪流。",
      "别郎已经年，望郎出楼前。",
      "青天如海水，碧月如珠圆。",
      "月圆以复缺，不见长安客。",
      "古道白于霜，沙灭行人迹。",
      "月出光在天，月高光在地。",
      "何当同心人，两两不相弃。"
    ]
  },
  {
    "id": "adcfe4db23c05892db9f27f617918af6",
    "title": "又赠马云翎",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "岧峣最高山，山气蒸为云。物本相感生，相感乃相亲。",
      "吁嗟人生不可拟，君南我北三千里。一朝倾盖便相欢，两人心事如江水。",
      "君身似是秋风客，身轻欲奋凌霄翮。语君无限伤心事，终古长江江月白。",
      "世事纷纷等飞絮，我今潦倒随所寓。惟愿饮酒读君诗，花前醉卧梦君去。"
    ]
  },
  {
    "id": "adcfe4db23c05892f3a886186e07334c",
    "title": "送荪友",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "人生何如不相识，君老江南我燕北。",
      "何如相逢不相合，更无别恨横胸臆。",
      "留君不住我心苦，横门骊歌泪如雨。",
      "君行四月草萋萋，柳花桃花半委泥。",
      "江流浩渺江月堕，此时君亦应思我。",
      "我今落拓何所止，一事无成已如此。",
      "平生纵有英雄血，无由一溅荆江水。",
      "荆江日落阵云低，横戈跃马今何时？",
      "忽忆去年风雨夜，与君展卷论王霸。",
      "君今偃仰九龙间，吾欲从兹事耕稼。",
      "芙蓉湖上芙蓉花，秋风未落如朝霞。",
      "君如载酒须尽醉，醉来不复忧天涯。"
    ]
  },
  {
    "id": "adcfe4db23c05892ad0b73e21d4d6fff",
    "title": "记征人语",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "列幕平沙夜寂寥，楚云燕月两迢迢。",
      "征人自是无归梦，却忱兜鍪卧听潮。"
    ]
  },
  {
    "id": "adcfe4db23c05892a35ee045f56aec06",
    "title": "填词",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "诗亡词乃盛，比兴此焉托。往往欢娱工，不如忧患作。",
      "冬郎一生极憔悴，判与三闾共醒醉。美人香草可怜春，凤蜡红巾无限泪。",
      "芒鞋心事杜陵知，唯今只赏杜陵诗。古人且失风人旨，何怪俗眼轻填词。",
      "词源远过诗律近，拟古乐府特加润。不见句读参差三百篇，已自换头兼转韵。"
    ]
  },
  {
    "id": "adcfe4db23c0589230b675a38323bab6",
    "title": "咏笼莺",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "何处金衣客，栖栖翠幕中。",
      "有心惊晓梦，无计啭春风。",
      "漫逐梁间燕，谁巢井上桐。",
      "空将云路翼，缄恨在雕笼。"
    ]
  },
  {
    "id": "adcfe4db23c058929a5669ea31ba5cc5",
    "title": "野鹤吟赠友",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "鹤生本自野，终岁不见人。",
      "朝饮碧溪水，暮宿沧江滨。",
      "忽然被缯缴，矫首盼青云。",
      "仆亦本狂士，富贵鸿毛轻。",
      "欲隐道无由，幡然逐华缨。",
      "动止类循墙，戢身避高名。",
      "怜君是知己，习俗苦不更。",
      "安得从君去，心同流水清。"
    ]
  },
  {
    "id": "adcfe4db23c05892c896b1ac6d1c998c",
    "title": "鱼子兰",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "石家金谷里，三斛买名姬。",
      "绿比琅玕嫩，圆应木难移。",
      "若兰芳竟体，当暑粟生肌。",
      "身向楼前堕，遗香泪满枝。"
    ]
  },
  {
    "id": "adcfe4db23c058929a6d7257828451af",
    "title": "夜合花",
    "authorName": "纳兰性德",
    "authorId": "adcfe4db23c05892d1d2c1f2e293cf59",
    "dynasty": "清",
    "content": [
      "阶前双夜合，枝叶敷花荣。",
      "疏密共晴雨，卷舒因晦明。",
      "影随筠箔乱，香杂水沉生。",
      "对此能销忿，旋移迎小楹。"
    ]
  },
  {
    "id": "adcfe4db4f562037742318ddeb71ade6",
    "title": "题历友伯父昆仑山房",
    "authorName": "张元",
    "authorId": "adcfe4db23c16009d1457b72d1457b72",
    "dynasty": "清",
    "content": [
      "小结横山麓，清知处士家。",
      "秋风三径竹，春雨一庭花。",
      "跌宕新诗句，萧间老岁华。",
      "苍茫时极目，岸帻数啼鸦。"
    ]
  },
  {
    "id": "adcfe4db4f562037505cd698dfe2722e",
    "title": "山行",
    "authorName": "张元",
    "authorId": "adcfe4db23c16009d1457b72d1457b72",
    "dynasty": "清",
    "content": [
      "石路逶迤更几回，马蹄蹀躞翠岚堆。",
      "青山缺处间云度，红树丛边返照来。",
      "远水苍茫帆影没，长天历落雁声哀。",
      "旗亭遥指荒村近，旅邸秋风更酒杯。"
    ]
  },
  {
    "id": "adcfe4db4f562037d3e8468ead82178e",
    "title": "带存以同公舒游阳丘别业诗见示赋赠",
    "authorName": "张元",
    "authorId": "adcfe4db23c16009d1457b72d1457b72",
    "dynasty": "清",
    "content": [
      "幽寻昨日失追攀，喜对新诗为解颜。",
      "画舸丹枫绣江水，白云红叶女郎山。",
      "松陵唱和谁高下，谢客风流亦等闲。",
      "自是阳丘秋色好，清吟满贮一囊还。"
    ]
  },
  {
    "id": "adcfe4db4f562037266d03a08adec114",
    "title": "彝存招同诸子游明湖",
    "authorName": "张元",
    "authorId": "adcfe4db23c16009d1457b72d1457b72",
    "dynasty": "清",
    "content": [
      "移棹晚分菱荇香，波澄鸭绿月如霜。",
      "平湖倒影沈星汉，列嶂临城压女墙。",
      "断续渔歌回浦溆，苍凉云水落潇湘。",
      "清光是处留人住，拂晓迟归亦不妨。"
    ]
  },
  {
    "id": "adcfe4db23e5d2e5ece2156b333b24b4",
    "title": "亭林先生小像",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "孤愤伤行迈，深几密退藏。",
      "急徵辞海裔，穷士老咸阳。",
      "陵舄缠哀切，楹书待后长。",
      "至今传白眼，气貌郁苍凉。"
    ]
  },
  {
    "id": "adcfe4db23e5d2e5996db99128ca918e",
    "title": "寄怀缪十二丈喀什噶尔军中",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "罢守从军者，高情世不知。",
      "帧中求汉迹，马后束陶诗。",
      "将略传闻异，人情在远思。",
      "明驼六月雪，饥渴望归期。"
    ]
  },
  {
    "id": "adcfe4db23e5d2e52346b99a09dae23a",
    "title": "得辅宜弟书以予今年四十奉文端公书晋书良吏传遗墨畀予宝藏",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "数行手泽是官箴，策蹇安知驷影骎。",
      "微尚誓无移勺水，累传惯已斥籯金。",
      "摩挲一砚春云迹，萧瑟连床夜雨心。",
      "何日西堂寻梦去，读遗书共傍蕉阴。"
    ]
  },
  {
    "id": "adcfe4db23e5d2e5e160e71af4ee4271",
    "title": "哀陈梅轩先生",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "饿死儒冠里党悲，箧中光气又谁知。",
      "程生纬史荀公簿，陶令休官谢述痴。",
      "太液柳深春拂佩，钟离岚翠昼扬旗。",
      "盖棺岂意成今日，一女长号义敛时。"
    ]
  },
  {
    "id": "adcfe4db23e5d2e5142e6ed1db3d0621",
    "title": "蒋少府种菜图",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "流连行见几东风，但恃长镵禄已丰。",
      "寒日一畦沙海上，清斋三月雨声中。",
      "区畴得地分瓜芋，早晚凭天付韭菘。",
      "不分长安种花手，千枝火迫赏春红。"
    ]
  },
  {
    "id": "adcfe4db23e5d2e5b1298e4346953899",
    "title": "赵文敏桃花源图",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "秦时流水晋时花，写到元时又几家。",
      "高士当年忘甲子，空山终古閟烟霞。",
      "祖龙璧返春长在，子骥舟寻路已赊。",
      "太息鸥波接人境，王孙芳草去天涯。"
    ]
  },
  {
    "id": "adcfe4db23e5d2e5aab00d50c4b700c9",
    "title": "简李杏村弟",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "皎皎素丝无染尘，温温良玉不知珉。",
      "长安为客俄十载，与子结交同一身。",
      "杂学尽通还尽弃，数朝相隔倍相亲。",
      "村醪著水镫生雾，陋室相从更几人。"
    ]
  },
  {
    "id": "adcfe4db23e5d2e5412652007a84c53f",
    "title": "题梦堂诗稿",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "清词琢雪了无痕，为政风流忆北门。",
      "白燕雕梁远泥滓，黄花老圃淡琴尊。",
      "每怀湖海阴求士，竟卖园亭已到孙。",
      "惆怅能诗张相国，不教林下驻游轩。"
    ]
  },
  {
    "id": "adcfe4db23e5d2e5cee07519eee82b35",
    "title": "齐河桥",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "石阑迥倚水天遥，落叶声多马不骄。",
      "回首卢河下雄县，国南门外第三桥。"
    ]
  },
  {
    "id": "adcfe4db23e5d2e525e5d09c96f4dc9f",
    "title": "樾庭弟至京夜话",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "瞿唐江峡桂林山，已惯操心道路艰。",
      "北上焉知苦霖潦，店门争掩楚兵还。"
    ]
  },
  {
    "id": "adcfe4db23e5d2e525e5d09c139bb0ce",
    "title": "樾庭弟至京夜话",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "元年忆尔赴官初，金盛门风逝不居。",
      "白首朝饥兄弟散，秋镫忍泪读家书。"
    ]
  },
  {
    "id": "adcfe4db23e5d2e525e5d09cec694133",
    "title": "樾庭弟至京夜话",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "心短正如汲眢井，事难常若上青天。",
      "家风莫以艰危失，犹仗诸公器汝贤。"
    ]
  },
  {
    "id": "adcfe4db23e5d2e525e5d09cef844aff",
    "title": "樾庭弟至京夜话",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "忧来各瘦讵关贫，相慰相扶勉卧薪。",
      "况是奇荒今目击，临觞不御话流民。"
    ]
  },
  {
    "id": "adcfe4db23e5d2e55fd80531f07b01ad",
    "title": "十月二十七日晡后过法源寺作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "朝读味古语，夕出从世营。",
      "两端不一致，曷见天地情。",
      "商飙激虚牝，老圃凋霜英。",
      "物情苦煎迫，迅晷力与争。",
      "妄者死之徒，默尔惭将迎。",
      "一日妄可去，讵非一日生。",
      "旃檀是何香，钟磬亦无声。",
      "旧榻设犹是，十年人事更。",
      "悠悠积千古，耿耿抱寸诚。",
      "春心喜潜复，落木观句萌。"
    ]
  },
  {
    "id": "adcfe4db23e5d2e506f260817c4b4bbb",
    "title": "读黎二樵诗",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "黎简生盛世，独抱古忧患。",
      "岝屼胸中山，神工日凿铲。",
      "到京一宿去，老死不期宦。",
      "心孤荡江海，家贫卖林涧。",
      "好色好山水，身掷烟露幻。",
      "万言立纸上，雪明倚天剑。",
      "富贵工徘词，相视孰鹏鴳。"
    ]
  },
  {
    "id": "adcfe4db23e5d2e53adf209676aa8ca3",
    "title": "潘功甫禁诗数年近复有作寄此奉怀",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "功甫诗无字，清息转肠腑。",
      "奥如中一径，水竹萦深阻。",
      "我尝窥其藩，穹烟淡遥伫。",
      "颇疑此别派，金华或初祖。",
      "七年捐音声，无弦亦不抚。",
      "一夕天风还，涧户出宫羽。",
      "儿童逐饧担，苦柏畏噍咀。",
      "政恐念沟中，徒能作苦语。"
    ]
  },
  {
    "id": "adcfe4db23e5d2e5cd1a0efb3359541f",
    "title": "秋雨偶然作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "达士感秋风，愁人畏秋雨。",
      "屡夕梦故人，恻恻相慰语。",
      "其声连哀蛩，落叶杂凄楚。",
      "觉来听残更，归魂响林莽。",
      "辗转意渐平，清味回千古。",
      "乃知凉风佳，赖尔涤肺腑。",
      "稍稍动邻钟，饥乌啄檐曙。",
      "著屐杏村来，相从话农圃。"
    ]
  },
  {
    "id": "adcfe4db23e5d2e5cd1a0efb6b336c21",
    "title": "秋雨偶然作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "芳川绕湘漓，大山耸峨岷。",
      "晴天望不见，况兹晦冥辰。",
      "望之夫何为，中有平生亲。",
      "桂椒实同性，枞桧但异身。",
      "萧樛阅岁序，结轖怀远人。",
      "蓄疑无以析，含意不得申。",
      "何当策乘驵，万里通双轮。"
    ]
  },
  {
    "id": "adcfe4db23e5d2e5cd1a0efbc4961b14",
    "title": "秋雨偶然作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "古人去已远，风采托简编。",
      "所托良可危，至喻闻轮扁。",
      "深思出窾却，历历宛在前。",
      "事外观所尚，遗音若相宣。",
      "青山骨任朽，神理终绵绵。",
      "长风知兰芬，烈火知玉坚。",
      "贞居守穷巷，迹绝无炊烟。",
      "沈沈秋雨中，此意谁当传。"
    ]
  },
  {
    "id": "adcfe4db23e5d2e5a8eabbc5c09a62aa",
    "title": "寄怀姚中丞南归",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "去冬我罢官，公闻款柴荆。往还曾几时，久矣岁序更。",
      "昨来孟公所，同携景山枪。移床昵就我，数语肝膈倾。",
      "知我尝发奸，惜我不自明。歌诗出《骚》《雅》，结念餐落英。",
      "勿为外人道，但许贱子赓。何以酬公知，唧唧寒螀鸣。",
      "大雪皓千里，公马方南行。三辅旧所治，欢此时玉盈。",
      "羊裘犹可识，竹马知来迎。滔滔江汉流，惨惨鸿雁声。",
      "登樔而椓蠡，见之怆中情。流亡趋杭州，万人隘一城。",
      "分郡为之馌，公私竭经营。皇心轸吴楚，百为仰深耕。",
      "区画当如何，公抱济世诚。愿谂良有司，话我东南氓。",
      "条风散湖绿，碧草洲渚萦。携孙试礼部，此乐天所令。",
      "春回民熙怡，身退心和平。重扣野云叟，一听芳郊莺。"
    ]
  },
  {
    "id": "adcfe4db23e5d2e5f20d156abaf7fb57",
    "title": "汉敦煌太守斐岑碑",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "勒燕然铭号良史，缉熙纳麓皆谀词。",
      "裴公纪文独尚质，四郡蠲害乃立祠。",
      "阳嘉元嘉数败衄，中间一捷诚出奇。",
      "郡兵办贼尤大善，何取虎符纷雨驰。",
      "陈忠议屯策屡效，山公名言远可思。",
      "镌功不假长史记，考古谁拾章怀遗。",
      "伊吾二石此其一，唐碑亦是汉碣为。",
      "不逢姜确天所佑，埋沙晚出隆厜㕒。",
      "遇岳将军幕府致，遭裘侍郎天下知。",
      "张君宝此镇行箧，六月悬壁哦新诗。",
      "曹君为言佳本鲜，亲见岩屋鸣毡椎。",
      "风高地冷行迹绝，墨浆冻结入饥疲。",
      "十日一纸始完好，不尔描画从相欺。",
      "细论俗体误跟肘，激赏古翠蟠虬螭。",
      "午窗徘徊暑气却，远想雪落天西陲。"
    ]
  },
  {
    "id": "adcfe4db23e5d2e535cab22801776d44",
    "title": "杂诗",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "初日上昆仑，玉色皓天地。",
      "我欲采其英，万里莫由致。",
      "黄河行中原，终古为患累。",
      "去源日以远，浊浪日以恣。",
      "探寻枉张骞，凿空难任使。",
      "终将移大山，永为东南蔽。",
      "底柱而受镌，恐非神禹意。"
    ]
  },
  {
    "id": "adcfe4db23e5d2e535cab228d38ff5d1",
    "title": "杂诗",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "立意常苦多，成事常苦少。",
      "成之亦已难，复恐事非好。",
      "长啸不周风，抚几悲远道。",
      "远道欲相从，伤哉驽伏皂。",
      "再拜房星精，如何产騕袅。"
    ]
  },
  {
    "id": "adcfe4db23e5d2e5b6b5573ff63c11d3",
    "title": "雨后过龙树院示粟公",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "髡柳夹车风宛宛，过雨新凉碧阴满。扁舟坐我平楚中，拂户窥帘光不断。",
      "葭芦鸣叶江洲，桂箭行根成町疃。浅渚喧投远鸟空，杂花红映青山短。",
      "道人吴语相问讯，采菱江南歌不缓。恍如鸦轧中流开，各识荆扉傍水款。",
      "杪春邀我忽徂暑，人事牵率非独懒。吾皇精神与天通，驱龙为霖反枯旱。",
      "羽林车还岁有秋，窃禄端居得间坦。凛冬看雪应绝奇，莫畏噫气号空窾。"
    ]
  },
  {
    "id": "adcfe4db23e5d2e55d905172485f52bf",
    "title": "玉山寓楼作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "好山当户绿，树绿浓于山。",
      "朝来尽失却，一白云萦环。",
      "问云何心出，问云何时还。",
      "不晴亦不雨，缭绕松竹斑。",
      "久久飞不去，一帆度其间。",
      "帆行已杳杳，云住犹间间。"
    ]
  },
  {
    "id": "adcfe4db23e5d2e55d90517278106aeb",
    "title": "玉山寓楼作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "白云故可悦，山中故可留。",
      "堂堂汪端明，遗迹傥可求。",
      "峨峨白象冈，惜未登其丘。",
      "比邻赵忠简，骑箕想同游。",
      "放翁听渔唱，何处南溪楼。",
      "玉山美如玉，冰溪无浊流。",
      "啸吟洽山趣，水石养性优。",
      "所以章泉上，昆弟偕白头。",
      "方斋与斗山，曷不回华辀。"
    ]
  },
  {
    "id": "adcfe4db23e5d2e55d90517203f54f65",
    "title": "玉山寓楼作",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "晨窗染烟岚，夕枕响风涧。",
      "客心在山川，剧若遗刍拳。",
      "山山识之遍，坐阅云气幻。",
      "大云腾駃騠，小云舞鹅雁。",
      "连云一匹帛，离云双角丱。",
      "亦雨而亦晴，悠悠七朝晏。",
      "山下有舠子，生计恃罩汕。",
      "何当从汝曹，如许一舟办。",
      "芳草去天涯，高楼更回盼。"
    ]
  },
  {
    "id": "adcfe4db23e5d2e525f5edabcbbf6b62",
    "title": "宋帅初山水",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "峨峨特立三四辈，古贤岩廊耸冠佩。又如黑甲照黄池，右军一鼓强敌退。",
      "想当据纸般礴裸，不许藤萝互钩带，使笔如剑倚天外。",
      "是家淮南称寓公，淮南山水无此雄。得非乡梦云壑绕，割太行脊来何东。",
      "高居未免人迹绝，我欲壁下安茅蓬，日日洗耳飞流中。"
    ]
  },
  {
    "id": "adcfe4db23e5d2e5f2b062af9d57eaeb",
    "title": "裴山兄山水长卷嘉庆戊午秋自蜀之粤之粤西学使任江行舟中作兄女德容乞诗",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "蜀山如龙蜿以舒，抱江入腹荆门趋。纚连特起各殊状，凌崖绝险悬城郭。",
      "岂知潺潺雪浪千尺底，綄风一叶飘鸥凫。是时秋杪发成都，沿江置驿通夔巫。",
      "天寒潦尽滩露脊，空泠峡夜猿吟孤。怀坡悼谷渺千载，诗心郁勃形诸图。",
      "桂林归来任益重，整齐风俗烦驰驱。太行中条西揽辔，复跨岭峤浮湘湖。",
      "好山当前意不属，穷檐蒿目忙朝晡。偶然走笔应客请，咫尺万里无须臾。",
      "犹有清凉五山染苍翠，寸忱自竭登金铺。人间寻丈之卷那再得，弱女宝之二纪逾。",
      "汤汤磊磊出胸膈，白云在天如可呼。白云在天如可呼，使我泪眼看模糊，呜呼此笔人间无。"
    ]
  },
  {
    "id": "adcfe4db23e5d2e52a8e1bf6dad95590",
    "title": "三月十六日葆余弟招同筠麓杏村饮江亭",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "开门紫燕迎风语，似说春深遽如许。巷南数步如江村，短蒲绿卷风漪痕。",
      "岑楼窗启揖山翠，走上尘中出尘地。花好须来树下看，酒香不惜炉头醉。",
      "阿连为予成此游，人海招要得二鸥。环环百雉拓原野，仰视天半云西流。",
      "当筵颠倒造奇句，为君一吟消百忧。零星旧事话前辈，乡里传闻多可爱。",
      "鸾停鹄峙渺云霄，怜予饮啄寻丈内。学道相期见肝膈，定心焉能逐烦碎。",
      "留连徙倚怜余春，日月去人车转轮。丁子香浓春百结，高枝折得赠何人。",
      "临邛车骑翩翩至，束带怜渠难适意。君不见江家亭子年复年，青山看老一尊前。"
    ]
  },
  {
    "id": "adcfe4db23e5d2e5829d7f7c2b64b189",
    "title": "山行遣兴",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "万点青齐绕翠烟，乍晴疑雨郁葱然。",
      "人家带树依山半，岳气为云堕马前。",
      "行旅自伤难遁迹，野情差喜是归午。",
      "澉湖篸黛如相迟，日上重楼看海天。"
    ]
  },
  {
    "id": "adcfe4db23e5d2e56b136dbcb22002d9",
    "title": "谒虞仲翔祠堂三十六韵",
    "authorName": "钱仪吉",
    "authorId": "adcfe4db23e5d2e5b865367f8c3039bd",
    "dynasty": "清",
    "content": [
      "虞苑名犹昔，诃林迹几湮。草堂留肸蛮，丰碣写嶙峋。",
      "俶扰干戈会，非常竹箭珍。衰时才间出，疏步气无伦。",
      "擿策更夷险，吞爻悟屈伸。本师田授孟，诤友郑兼荀。",
      "河洛重渊秘，乾坤百战尘。蛮方炫和璧，龙俗奏韶钧。",
      "守阙憎豺虎，披文致凤麟。儿曹恒结舌，之子数批鳞。",
      "失路从南郡，牵丝忆富春。仙家排视肉，寒素拾遗薪。",
      "厨俊风沿汉，申辕浼事秦。中朝虚坐久，下邑徒官频。",
      "并骑甘降虏，当途哂外臣。转闻嘲曼倩，旋见放灵均。",
      "俗薄儒流贱，心危骨相屯。梨颜凋瘴疠，酒胆郁轮囷。",
      "白鹤徒相羡，青蝇未敢嗔。荒隅潜讲肄，废籍抱忠诚。",
      "晚诏穷兵悔，皇天返葬仁。竟邀云翳扫，肯使玉坚磷。",
      "覈议尚书戮，新言上相沦。陆公还谴责，吾粲剧艰辛。",
      "笞考连三事，凄凉逮二陈。嗟居无妄世，同掷不赀身。",
      "紫盖俄归命，金轩枉庆辰。江东沈霸业，岭表颂经神。",
      "暂以羁栖日，来游涨海滨。问幡寻幻影，埋照感斯什道诚多忤，残编得大醇。",
      "世儒参坠绪，疆吏举明禋。梁井堪为酿，唐池欲采蘋。",
      "徽猷存仿佛，芭舞肃逡巡。独往谁知己，千秋德有邻。",
      "更传元祐学，西笑望峨岷。"
    ]
  },
  {
    "id": "adcfe4db23e7785d0fee31ab700d2931",
    "title": "题李潜夫先生蜃园集后",
    "authorName": "程秉格",
    "authorId": "adcfe4db23e7785dd1457b72d1457b72",
    "dynasty": "清",
    "content": [
      "残编一读一伤神，千古西山有替身。",
      "忍饿著书老作手，辞家逃世旧遗民。",
      "坚持名节酬君国，甘守饥寒鍊苦辛。",
      "更有宁都魏叔子，白头相对共沾巾。"
    ]
  },
  {
    "id": "adcfe4db23ed75eed089ff91a4a4fffd",
    "title": "和稚威饮杭太史丁香花下",
    "authorName": "王延年",
    "authorId": "adcfe4db23ed75eed1457b72d1457b72",
    "dynasty": "清",
    "content": [
      "来向花前倒酒卮，白头应自叹彪之。",
      "尽惊晼晚春光老，便觉低徊舞态迟。",
      "无力故欹芳草径，有香肯趁海棠时。",
      "知他百结何缘解，消息还凭隔岁期。"
    ]
  },
  {
    "id": "adcfe4db24047eeec75751c6d4df9552",
    "title": "夜过梦溪",
    "authorName": "张如炠",
    "authorId": "adcfe4db24047eeed1457b72d1457b72",
    "dynasty": "清",
    "content": [
      "南来夜夜还家梦，行到梦溪不见溪。",
      "漏尽更残眠未定，林间时有子规啼。"
    ]
  },
  {
    "id": "adcfe4db2408d20ccdbe5b0242d26195",
    "title": "独桑鼓歌",
    "authorName": "朱炳清",
    "authorId": "adcfe4db2408d20cd1457b72d1457b72",
    "dynasty": "清",
    "content": [
      "奇渥温氏国祚销，赤眉铜马如猬毛。寿辉文俊相继没，士诚友谅争咆哮。",
      "陈氏沔阳渔人子，比似张氏尤虎视。太平城陷攻南昌，连舟纵战纷弓矢。",
      "刘项不知谁得鹿，此鼓逢逢声未死。日月并行明主来，俊杰搜罗文武材。",
      "龙蟠虎踞形胜定，帝业乃自金陵开。筑墙必高储粟广，渡江叱咤生风雷。",
      "维方与胡皆归附，至诚相与谁疑猜。陈氏战舰犹敢拒，蚁聚蜂屯血漂杵。",
      "采石矶边鹅鹳军，鄱阳湖上熊罴旅。螟蝗既死留蝮蜪，一叶扁舟匿烟渚。",
      "沙虫猿鹤军不归，独留此鼓归真主。沧桑转瞬年代更，饥鼪窜迹尘纵横。",
      "莲界深藏留旧物，以桴击之犹哀鸣。月落空山发凄啸，烟寒古寺埋精英。",
      "鬼物总呵烦守护，只恐仍引刀兵声。镂金制床水晶漏，豪华召祸天不宥。",
      "衅血斓斑此鼓存，阅尽兴亡谁共寿。陈仓石鼓太庙前，诸葛铜鼓栈道边。",
      "彼则遵法此垂戒，常伴沙衲年复年。或谓此鼓本属东吴物，赤壁大战声阗阗。",
      "岂知代远年湮不可考，莫若明初所得传无愆。败皮敝网皆有用，此鼓精蓝共清供。",
      "茫茫古物人推尊，荒榛铜狄知谁重。夜深风雨来灵魂，啾啾疑是啼黄昏。",
      "围一丈余高三丈，金粟古刹藏山门。摩挲片刻游山顶，松声又作凉涛喧。"
    ]
  },
  {
    "id": "adcfe4db2408f6fd09fc7bad2aaa3877",
    "title": "拟黄山谷书磨崖碑后用元韵",
    "authorName": "魏履礽",
    "authorId": "adcfe4db2408f6fdd1457b72d1457b72",
    "dynasty": "清",
    "content": [
      "金石歌咏传浯溪，鸿文雕镂书之碑。",
      "雨淋日炙字不灭，悬崖石古藤盘丝。",
      "明皇无语贵妃笑，国忠作相胡作儿。",
      "大驾南巡百官走，宫庙已墟乌欲栖。",
      "太子即位继大统，杀贼誓众臣能为。",
      "独立一呼枭獍窜，疾雷百里驰王师。",
      "天将昌唐李郭出，宇宙吴吐虹蜺挥。",
      "受俘策马献天子，宗社重擎安不危。",
      "上皇归来嗣皇喜，中兴载咏常武诗。",
      "臣结稽首颂圣武，丰碑斗字镌其词。",
      "穿凿洪蒙走风雨，日月焜耀相追随。",
      "我今对此不能去，隔林遥听鸣禽悲。"
    ]
  },
  {
    "id": "adcfe4db240bd8a47043d89631d2696c",
    "title": "乌衣巷",
    "authorName": "冒与晋",
    "authorId": "adcfe4db240bd8a4d1457b72d1457b72",
    "dynasty": "清",
    "content": [
      "门掩斜阳户网尘，乌衣巷改尚逡巡。",
      "旧时燕子飞还到，莫向堂前认主人。"
    ]
  },
  {
    "id": "adcfe4db240c5047a269eb020f3fb755",
    "title": "自君之出矣",
    "authorName": "姜顺龙",
    "authorId": "adcfe4db240c5047d1457b72d1457b72",
    "dynasty": "清",
    "content": [
      "自君之出矣，不复理朱颜。",
      "朱颜为谁好，对镜空自怜。"
    ]
  },
  {
    "id": "adcfe4db240c9e67ae7509e0f0006cfa",
    "title": "太白楼",
    "authorName": "王站柱",
    "authorId": "adcfe4db240c9e67d1457b72d1457b72",
    "dynasty": "清",
    "content": [
      "白也骑鲸去，名存一酒楼。",
      "昔飞鹦鹉盏，今咏鹔鹴裘。",
      "洸水犹涵碧，空山又送秋。",
      "凭栏无限意，目极古神州。"
    ]
  },
  {
    "id": "adcfe4db240c9e67c1bdcce6cf88e8dc",
    "title": "寒亭问竹",
    "authorName": "王站柱",
    "authorId": "adcfe4db240c9e67d1457b72d1457b72",
    "dynasty": "清",
    "content": [
      "春光荡漾马蹄骄，小住非缘地主招。",
      "我别此君才半月，岁余元旦又三朝。",
      "交柯恰似萧郎写，馋口还思玉板烧。",
      "片刻相亲聊免俗，留连无复问寒桥。"
    ]
  },
  {
    "id": "adcfe4db240c9e67c3cb9095da494bbf",
    "title": "无盐城",
    "authorName": "王站柱",
    "authorId": "adcfe4db240c9e67d1457b72d1457b72",
    "dynasty": "清",
    "content": [
      "浪传东郭聘盈盈，好色君王亦矫情。",
      "宫女如花春殿杳，至今犹说宿瘤城。"
    ]
  },
  {
    "id": "adcfe4db240c9e67c90dee7221c60cd5",
    "title": "读书台",
    "authorName": "王站柱",
    "authorId": "adcfe4db240c9e67d1457b72d1457b72",
    "dynasty": "清",
    "content": [
      "水绕吾山山绕台，留舒羊茂共徘徊。",
      "应刘遮莫夸同调，终逊安乡八斗才。"
    ]
  },
  {
    "id": "adcfe4db240c9e6791f74bb35693ad20",
    "title": "游灵岩",
    "authorName": "王站柱",
    "authorId": "adcfe4db240c9e67d1457b72d1457b72",
    "dynasty": "清",
    "content": [
      "路穿诘屈马凌竞，白塔相招最上层。十里松风闻地籁，半崖花雨湿衣棱。",
      "初尝甘露泉边水，独对方山寺里僧。坐久浑忘身是客，孤烟落日促行。"
    ]
  },
  {
    "id": "adcfe4db241319c1f347603caa74d8d9",
    "title": "题赵云九大令",
    "authorName": "金城",
    "authorId": "adcfe4db241319c1d1457b72d1457b72",
    "dynasty": "清",
    "content": [
      "浩然归去托微疴，自在高怀且放歌。",
      "江上莼鲈篱畔菊，故乡原胜异乡多。"
    ]
  },
  {
    "id": "adcfe4db241319c1f347603c6f40c254",
    "title": "题赵云九大令",
    "authorName": "金城",
    "authorId": "adcfe4db241319c1d1457b72d1457b72",
    "dynasty": "清",
    "content": [
      "文章政事总人豪，转饷筹兵绩更高。",
      "却恋烟霞薄轩冕，海天安稳放归艘。"
    ]
  },
  {
    "id": "adcfe4db241319c1f347603c3a8cec27",
    "title": "题赵云九大令",
    "authorName": "金城",
    "authorId": "adcfe4db241319c1d1457b72d1457b72",
    "dynasty": "清",
    "content": [
      "九峰山下二泉旁，乌桕霜来映夕阳。",
      "似此山林得归隐，羡君诗酒任徜徉。"
    ]
  },
  {
    "id": "adcfe4db241319c1f347603cede13e9b",
    "title": "题赵云九大令",
    "authorName": "金城",
    "authorId": "adcfe4db241319c1d1457b72d1457b72",
    "dynasty": "清",
    "content": [
      "回首同袍意气深，自怜衰病亦相侵。",
      "养亲课子平生愿，把臂何当共入林。"
    ]
  },
  {
    "id": "adcfe4db241fc54835ddae8c0d5b3bb9",
    "title": "梁州",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "蜀道天难上，梁州路已遥。",
      "岷嶓蟠北戒，江汉导南条。",
      "落日七盘岭，晴天万里桥。",
      "独留怀古意，歌哭未能销。"
    ]
  },
  {
    "id": "adcfe4db241fc54861431bf4cd46e3a9",
    "title": "别杨贡士臣石",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "江渚秋初至，山城日尚暄。",
      "临歧频驻马，将泪更闻猿。",
      "细故宜从众，澄心莫放言。",
      "椷通随道路，不厌往来烦。"
    ]
  },
  {
    "id": "adcfe4db241fc5486fd860b6624c85ce",
    "title": "渔泛洪待家兄文启言怀",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "簿领汾州去，长怀鄂渚遥。",
      "塞鸿淹次第，檐鹊望昏朝。",
      "纯吏家难称，顽民势易骄。",
      "何须悲雨雪，见晛自当消。"
    ]
  },
  {
    "id": "adcfe4db241fc54866b837477b0ce34c",
    "title": "蓟门杂咏",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "景物川原里，间关岁月中。",
      "官榆丛自碧，山杏远能红。",
      "沙壅桓侯垒，云封尧母宫。",
      "不逢燕赵士，歌哭为谁雄。"
    ]
  },
  {
    "id": "adcfe4db241fc54866b83747682c231c",
    "title": "蓟门杂咏",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "邯郸春欲尽，杨柳不堪攀。",
      "花落丛台驿，人归洺水关。",
      "存亡输白璧，厮养弃朱颜。",
      "卓荦观千载，生涯有故山。"
    ]
  },
  {
    "id": "adcfe4db241fc54876857627a001ff48",
    "title": "野望",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "子真谷口云初霁，白起城边雨乍收。",
      "万里涛声来汉水，一天霜叶下梁州。",
      "他乡风俗重阳晚，故国音书旅雁秋。",
      "人事寂寥裘敝尽，寒砧莫遣近高楼。"
    ]
  },
  {
    "id": "adcfe4db241fc548d98a9eacc9019b35",
    "title": "潼关用崆峒元韵吊孙司马",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "汉京形胜枕雄关，指顾山川一掌间。",
      "地险半开函谷月，天青惟见首阳山。",
      "中官赐剑来何疾，司马麾戈去不还。",
      "万古黄河流血泪，春风惨澹旅人颜。"
    ]
  },
  {
    "id": "adcfe4db241fc548dd67e96e92189297",
    "title": "登龙门山",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "禹门山色碧千寻，万古长祠夏德深。",
      "河自怀襄开草昧，人因疏凿重登临。",
      "风雷实见鱼龙气，云水虚涵天地心。",
      "不信沧溟难可到，桃花竹箭尚浮沉。"
    ]
  },
  {
    "id": "adcfe4db241fc5484043901d3b4b1a26",
    "title": "金川门咏史",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "金川北望日黄昏，闻道燕师入北门。",
      "不见古公传季历，只知太甲是汤孙。",
      "风雷岂为鸱鸮变，江汉难招杜宇魂。",
      "南渡降旗何岁月，西山省恨旧乾坤。"
    ]
  },
  {
    "id": "adcfe4db241fc54834e51fc56bf63d97",
    "title": "巩县严子陵祠",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "霜落秋城木叶丹，客星祠畔肃衣冠。",
      "故人无意骄同卧，天子何能屈一官。",
      "严濑江山空浩渺，原陵松柏自高寒。",
      "东都多少知名士，不及冥鸿一羽翰。"
    ]
  },
  {
    "id": "adcfe4db241fc54805916636f486ffb7",
    "title": "山海关",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "天际重关虎豹扃，前瞻云树尚冥冥。",
      "山余落日千峰紫，海泻遥空一气青。",
      "汉塞烽烟亭甓坏，秦城膏血土花腥。",
      "漫吟碣石东临句，绝代雄才敢乞灵。"
    ]
  },
  {
    "id": "adcfe4db241fc54807893a658f5a68e9",
    "title": "秦州词",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "嘉陵江水向西流，大散关南天正秋。",
      "一夜猿啼枫叶落，征人十万下秦州。"
    ]
  },
  {
    "id": "adcfe4db241fc54884f210f933306efc",
    "title": "登封许由冢",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "青山顶上一孤丘，俯视陶唐十二州。",
      "偶使人间知姓字，遂教颍水涴清流。"
    ]
  },
  {
    "id": "adcfe4db241fc54886c80ea4ed117c9e",
    "title": "由龙泉寺西上观源所自出遂穷其胜",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "飞雨吹绝壁，炎气为清和。",
      "泉源在木杪，空响何其多。",
      "缘险扪弱葛，出幽履垂萝。",
      "峰岭非一致，缅邈复逶迤。",
      "夐然至天表，云气如流波。",
      "阴阳屡昼夜，日月相荡摩。",
      "下视所来径，猿鸟几经过。",
      "心疑此宫观，结构非斧柯。",
      "不知初古人，何以栖岩阿。"
    ]
  },
  {
    "id": "adcfe4db241fc548822bae93532228a8",
    "title": "祖越寺至罗汉洞",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "空山寂无声，钟磬自生响。",
      "宛转松石间，忽来云鸟上。",
      "筋骨未遑安，耳目已豁朗。",
      "岩腹正中穿，出入随俯仰。",
      "混沌谁开凿，玲珑非意想。",
      "仰视缥缈峰，天表撑一掌。",
      "其上有飞观，安能度袤广。",
      "自非餐霞人，邈然不可往。"
    ]
  },
  {
    "id": "adcfe4db241fc548653fd38742b9149d",
    "title": "新妇篇答雪堂",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "习习堂前燕，弱羽讵能飞。",
      "仰视沧浪天，哺我黄口儿。",
      "新妇初来时，父母教礼仪。",
      "娩婉事君子，动止勤自持。",
      "入厨涤百器，夙兴夜寐迟。",
      "未知姑性情，便欲摅所思。",
      "一语违尊章，憔悴无光辉。",
      "君子为弥缝，大义终无亏。",
      "同心依所天，德音矢莫违。"
    ]
  },
  {
    "id": "adcfe4db241fc548653fd38788f39dd8",
    "title": "新妇篇答雪堂",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "桑条明沃若，鶗鴂声欲展。",
      "提笼陌上行，盈盈衣露泫。",
      "伯姊念孤征，导我步凌缅。",
      "中心既绸缪，言笑亦游衍。",
      "三月采青蒿，四月簇黄茧。",
      "将为公子裳，区区效不腆。",
      "同居向三年，君忽被驱遣。",
      "不敢出中门，心与车轮转。",
      "凉秋八九月，木落枯蓬卷。",
      "不惜道里寒，终身事未蒇。",
      "舅姑祝悦康，儿女愿黾勉。",
      "君怀亮孔深，我绩日犹浅。",
      "海畔亦逢君，携手望高巘。",
      "衣裳非旧时，容色尚婉娈。",
      "皎日会东出，谷幽当自显。"
    ]
  },
  {
    "id": "adcfe4db241fc548de3d0e4525b2a11e",
    "title": "阙门行",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "涧水奔山啮石根，逆流百折趋铁门。铁门山上垒培在，居民曰是陈公屯。",
      "瓦砾崩翻烧黔黑，荒冢草白天黄昏。犹传壬午世反侧，函谷关溃无完邑。",
      "我公陟巘辟巉石，率民守死勿降贼。贼觇睥睨声方怒，谓若区区何自苦。",
      "公笑不答挥炮石，捶碎檄移詈狗鼠。黄巾万众并牛力，飞镞满眼天地黑。",
      "累卵难支巢树倾，苍颠黄口遭刲磔。更张空弮无所惧，齾龈血颈身不仆。",
      "同时哲嗣亦遭坑，遗民负土营双墓。已矣哉天柱地维昔崩摧，金城铁瓮空崔嵬。",
      "北门锁钥堕燕蓟，上东门亦军延开。翻城倒戈皆如此，嗟公为此一何哀。",
      "春来杜宇犹啼血，瓦棺不朽常山舌。落落青山三尺堆，常照松风万古月。"
    ]
  },
  {
    "id": "adcfe4db241fc548f43d52c5f1d40c90",
    "title": "宁乡坤元宫双松歌",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "双松东西互为友，丹楹粉壁江声走。枝干排云入窈冥，萌蘖不知何代有。",
      "东株倚户半欹斜，满身苔藓生霜华。雷霆忽起蛟龙怒，掀翻鳞甲张爪牙。",
      "有时风静日移晷，青阴覆殿凉于水。元气茫茫混太清，幽丛寂寂栖神鬼。",
      "近西一株独正直，亭亭上出千峰碧。流膏入地似黄金，偃盖扶天荡白日。",
      "主人延客坐其侧，举杯不饮皆自得。与君同结岁寒心，随天自布阳春泽。",
      "嗟哉双松的的有根株，后万斯年仍不枯，蕣华朝菌胡为乎。"
    ]
  },
  {
    "id": "adcfe4db241fc54840edc281562be195",
    "title": "石楼",
    "authorName": "吕履恒",
    "authorId": "adcfe4db241fc548d1457b72d1457b72",
    "dynasty": "清",
    "content": [
      "石楼城郭山之坳，苦菜青青盈四郊。犬吠间从猿啸起，人烟时与山云交。",
      "阪田硗确不可井，高高下下随窟巢。城外通逵无轨迹，侧身半趾垂岩石。",
      "我车我马何为者，公家积贮相推覈。周官敛散本藏富，讵非补助为农食。",
      "况逢尧舜忧民时，忍令鼠饱我氓饥。明宰曰予请发之，权衡调剂仰台司。",
      "必从所请复奚疑，幸甚哉石楼虽瘠民不罢。"
    ]
  },
  {
    "id": "adcfe4db2423fddcd0272b48866b4831",
    "title": "赋得秋菊有佳色",
    "authorName": "吴文培",
    "authorId": "adcfe4db2423fddcd1457b72d1457b72",
    "dynasty": "清",
    "content": [
      "不与春花竞，能淩九月霜。",
      "幽姿含古韵，淡彩逗真香。",
      "仙客姿丹饵，高人佐绿觞。",
      "愿言持晚节，吾道寄柴桑。"
    ]
  },
  {
    "id": "adcfe4db2423fddc4ca77db2f4e6a693",
    "title": "闲居",
    "authorName": "吴文培",
    "authorId": "adcfe4db2423fddcd1457b72d1457b72",
    "dynasty": "清",
    "content": [
      "闲居观物化，春禽逞新语。",
      "开轩绿阴稠，欣此夜来雨。",
      "清晨涉前溪，嘉卉满芳圃。",
      "临池羡鱼游，傍檐看燕乳。",
      "物各适其天，吾何局兹宇。",
      "春风沂水中，悠然得吾与。"
    ]
  },
  {
    "id": "adcfe4db242a0c07b2b182849ba574d0",
    "title": "拜岳鄂王墓题壁",
    "authorName": "戴淙",
    "authorId": "adcfe4db242a0c07d1457b72d1457b72",
    "dynasty": "清",
    "content": [
      "墓门严闭树萧森，拾级抠衣泪不禁。",
      "遗像冲冠馀怒发，孤峰插汉表贞心。",
      "六陵玉匣冬青老，三字金科黑狱沉。",
      "千古都堂传石画，湖山无恙自高深。"
    ]
  },
  {
    "id": "adcfe4db2445c36d933118481a3eaf16",
    "title": "从夫耕田魏家町",
    "authorName": "凌兴凤",
    "authorId": "adcfe4db2445c36dd1457b72d1457b72",
    "dynasty": "清",
    "content": [
      "郎种桑麻妾种花，种花未吐预收麻。",
      "麻功甫毕花应吐，每到花开不在家。"
    ]
  },
  {
    "id": "adcfe4db2445c36d2a7e0d7a223a9cac",
    "title": "七夕",
    "authorName": "凌兴凤",
    "authorId": "adcfe4db2445c36dd1457b72d1457b72",
    "dynasty": "清",
    "content": [
      "三更漏彻忽生愁，玉镜高悬十二楼。",
      "不向天边亲织女，敢从月下拜牵衣。"
    ]
  },
  {
    "id": "adcfe4db24640bfab7a373d0b0cc0747",
    "title": "秋雨",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "庭梧初落叶，鸿雁已南征。",
      "竹径含云气，蕉窗带雨声。",
      "沈沈迷画阁，黯黯满秋城。",
      "极目疏烟里，苍茫远岫横。"
    ]
  },
  {
    "id": "adcfe4db24640bfac574a29340032d75",
    "title": "秋日书感",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "风色肃庭院，萧疏生客愁。",
      "故园千里梦，新雁一声秋。",
      "官阁仍连雨，天涯数倚楼。",
      "空怀季鹰意，何日愿方酬。"
    ]
  },
  {
    "id": "adcfe4db24640bfa9fa57d289a63581a",
    "title": "章江晚泊",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "一幅云林景，天公设色匀。",
      "树鸦团暮霭，村犬趁归人。",
      "残照平山外，馀霞远水滨。",
      "欲成图画出，粉本妙无伦。"
    ]
  },
  {
    "id": "adcfe4db24640bfa9fa57d287ce3272b",
    "title": "章江晚泊",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "间倚篷窗望，人烟夹岸繁。",
      "晴波摇日脚，暝色起山根。",
      "几点明渔火，三篙涨水痕。",
      "蒲帆看乍落，停泊即前村。"
    ]
  },
  {
    "id": "adcfe4db24640bfa58987ffe6170164c",
    "title": "天竺寺其一",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "修竹带朝烟，声喧石底泉。",
      "湖山环法界，梵呗落诸天。",
      "扑面岚光湿，当空塔影圆。",
      "笋舆归路远，回首白云连。"
    ]
  },
  {
    "id": "adcfe4db24640bfacf9315391463b368",
    "title": "春暮感怀",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "又见枝头红雨飞，近来事事与心违。",
      "椿萱老去悲何极，手足离多信亦稀。",
      "异地情怀人怅怅，故园花柳梦依依。",
      "那堪回忆当年境，一觉黄粱是也非。"
    ]
  },
  {
    "id": "adcfe4db24640bfaaa1502640c351a90",
    "title": "寄中峰诸弟",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "依然多病心情懒，远盼鳞鸿问讯勤。",
      "千里关山愁入梦，三更镫火叹离群。",
      "终年独玩梁园月，何日同看冀北云。",
      "官漏沈沈春夜永，无眠意绪总纷纭。"
    ]
  },
  {
    "id": "adcfe4db24640bfaaa150264ae66b8e2",
    "title": "寄中峰诸弟",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "小立花间草似茵，天涯极目可怜身。",
      "家园又是三年隔，物候仍看几度新。",
      "聊藉诗书消永昼，直将得失等浮尘。",
      "举头红雨纷纷坠，强染霜毫赋送春。"
    ]
  },
  {
    "id": "adcfe4db24640bfa9e0e3b48ad71a82e",
    "title": "沂州道中",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "平畴雨润晓烟笼，漠漠轻阴护玉骢。",
      "驿柳尚依孤艇绿，霜枫初染半林红。",
      "临川饮马波纹细，破屋炊薪暖意融。",
      "指点前溪通略彴，此间风景似南中。"
    ]
  },
  {
    "id": "adcfe4db24640bfa50ee14a56e4953c0",
    "title": "泊孟河口",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "数丛竹树好探幽，新笋锄来酒共酬。",
      "瓜步军声惊去雁，芦湾秋影剩眠鸥。",
      "闲看前史消长夜，每忆时艰动隐愁。",
      "官舫暂停潮未上，一帆此夕且句留。"
    ]
  },
  {
    "id": "adcfe4db24640bfa9557265d1ed2f511",
    "title": "杭州见怀",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "秋深鸿雁满关河，一棹吴江起夕波。",
      "花发江村新觅句，人本画舫待徵歌。",
      "月明野店清砧急，风扫荒村落叶多。",
      "为问都门旧知己，故园情绪近如何。"
    ]
  },
  {
    "id": "adcfe4db24640bfa9557265da8103a1b",
    "title": "杭州见怀",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "西风渐紧雨迷离，把酒蓬窗忆旧知。",
      "枫叶半江添画本，梅花千树动乡思。",
      "寄君南国灯前信，写我西湖陌上诗。",
      "客里加餐应共慰，鬓边白发已添丝。"
    ]
  },
  {
    "id": "adcfe4db24640bfaff7867bf43873600",
    "title": "小松",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "道旁松尚小，翠色一何新。",
      "应有干霄日，浓阴荫路人。"
    ]
  },
  {
    "id": "adcfe4db24640bfab81dfbb40f46dab4",
    "title": "葛岭",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "修竹不见天，隐约有茅屋。",
      "息足磬石间，春风吹浓绿。"
    ]
  },
  {
    "id": "adcfe4db24640bfa5840979c9562ea54",
    "title": "月夜偶成",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "飒飒金风木叶飞，银河皎洁漏声微。",
      "一窗凉月明如水，乡梦因何不肯归。"
    ]
  },
  {
    "id": "adcfe4db24640bfae663e14f7481bdf3",
    "title": "舟次巴东见山居者",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "谁家岩畔结蜗庐，门对江流画不如。",
      "茅屋数椽丛树绕，芋田人背夕阳锄。"
    ]
  },
  {
    "id": "adcfe4db24640bfac8b928b860e64221",
    "title": "万县晓起",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "惊回晓梦不成眠，起看江行欲曙天。",
      "水气岚光分不出，鸟声啼破万峰烟。"
    ]
  },
  {
    "id": "adcfe4db24640bfa269ee553d2cd8a88",
    "title": "留别荆南女子吴秀英",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "携手同游几度春，《骊歌》一曲暗伤神。",
      "濒行相嘱还相慰，始识将离意倍亲。"
    ]
  },
  {
    "id": "adcfe4db24640bfa269ee5538959f22c",
    "title": "留别荆南女子吴秀英",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "十载晴窗共绣针，挑镫每话至更深。",
      "殷勤此后如相忆，秋月春风两地心。"
    ]
  },
  {
    "id": "adcfe4db24640bfa93c23d5e69715f9b",
    "title": "天竺寺其二",
    "authorName": "百保",
    "authorId": "adcfe4db24640bfad1457b72d1457b72",
    "dynasty": "清",
    "content": [
      "初地今方至，层峦树杪看。",
      "修篁三竺路，清磬百花坛。",
      "妙境开生面，慈云入大观。",
      "风微松韵静，夕照暮烟闭。"
    ]
  },
  {
    "id": "adcfe4db24754f382fa903864bf35d8f",
    "title": "杨双梧太守相度筑兰城贺之",
    "authorName": "吴镕",
    "authorId": "adcfe4db24754f38d1457b72d1457b72",
    "dynasty": "清",
    "content": [
      "迹寄空山暑亦寒，身负重钜涉艰难。",
      "峰岖历尽千岩险，相度周行一骑单。",
      "独向闾阎咨疾苦，每于村落任盘桓。",
      "民番自有敦庞意，拥彗欢迎旧日官。"
    ]
  },
  {
    "id": "adcfe4db24754f38cb925bd228b15686",
    "title": "噶玛兰中秋见月呈杨太守",
    "authorName": "吴镕",
    "authorId": "adcfe4db24754f38d1457b72d1457b72",
    "dynasty": "清",
    "content": [
      "喜闻新土乐尧天，尽仰光明月影圆。",
      "甘露披皋徵硕德，仁风遍野庆丰年。",
      "云开万里茅檐睹，霾尽千山海国妍。",
      "一片流辉秋皎皎，扬清度量信无边。"
    ]
  },
  {
    "id": "adcfe4db24754f38cb925bd27d90810f",
    "title": "噶玛兰中秋见月呈杨太守",
    "authorName": "吴镕",
    "authorId": "adcfe4db24754f38d1457b72d1457b72",
    "dynasty": "清",
    "content": [
      "共说青天雾气开，欢迎天上福星来。",
      "十分清影横霄汉，万姓歌声净土埃。",
      "珠贯呈辉同朗彻，桂香垂象仰栽培。",
      "大开海外文昌运，月朗风清咏几回。"
    ]
  },
  {
    "id": "adcfe4db2497ef8844d1b25d8a1bfa5b",
    "title": "寿某星使",
    "authorName": "吴鲁",
    "authorId": "adcfe4db2497ef8859bcda7cff7d0f52",
    "dynasty": "清",
    "content": [
      "整军首运帷幄谋，煌煌真诰褒壮猷。",
      "新政权舆播湘楚，嘉声宪走盈亚欧。",
      "寿届黍秩杖于国，算绵八千岁为秋。",
      "上方瑰宝西方佛，眷念元老天贶优。"
    ]
  },
  {
    "id": "adcfe4db2497ef88d772573b923c1c1c",
    "title": "和赞虞中丞闱中即事韵",
    "authorName": "吴鲁",
    "authorId": "adcfe4db2497ef8859bcda7cff7d0f52",
    "dynasty": "清",
    "content": [
      "人情阅历岁华深，卅载京尘宦海沉。",
      "翻白愧遭当道眼，惊秋又动故园心。",
      "身羁老骥闲中枥，响閟焦桐爨下音。",
      "啮足入舟翻自悔，将归琴理个中寻。"
    ]
  },
  {
    "id": "adcfe4db2497ef88d33724a9da586d9b",
    "title": "东瀛客次",
    "authorName": "吴鲁",
    "authorId": "adcfe4db2497ef8859bcda7cff7d0f52",
    "dynasty": "清",
    "content": [
      "邮亭接淅去滇中，又送江流入海东。",
      "璀璨园林留法物，喧豗朝市杂欧风。",
      "壮游万里经圆峤，听讲诸生笑老翁。",
      "纵览瀛寰新气象，神山初日正曈曈。"
    ]
  },
  {
    "id": "adcfe4db2497ef8822fd4ea572ccc772",
    "title": "寿刘缉唐孝廉六十",
    "authorName": "吴鲁",
    "authorId": "adcfe4db2497ef8859bcda7cff7d0f52",
    "dynasty": "清",
    "content": [
      "纵衡健笔挟江涛，评骘艺林眼力高。",
      "雅量共推黄叔度，佳章自写薛阳陶。",
      "远游名胜斯称福，遍阅雄文亦足豪。",
      "一到蓬莱摛彩笔，神山初日照金鳌。",
      "论文樽酒兴初酣，旧事经过娓娓谈。",
      "寿望耆龄欣锡九，辰逢佳节近重三。",
      "裁诗老境心逾细，说士频年口更甘。",
      "一部笙簧新谱曲，莺声二月忆江南。"
    ]
  },
  {
    "id": "adcfe4db24993dabeade91dcf7589f00",
    "title": "三月",
    "authorName": "狄觐光",
    "authorId": "adcfe4db24993dabd1457b72d1457b72",
    "dynasty": "清",
    "content": [
      "雪意作春阴，黄云四望沈。",
      "关山孤剑气，风雨落花心。",
      "野色团荒戍，边声到素琴。",
      "燕然宜泐句，片石暮烟深。"
    ]
  },
  {
    "id": "adcfe4db24993dab8716394a415b2c73",
    "title": "春日赴独石口作",
    "authorName": "狄觐光",
    "authorId": "adcfe4db24993dabd1457b72d1457b72",
    "dynasty": "清",
    "content": [
      "沙卷黄云赴朔边，冰开已过好春天。",
      "地犹残雪空三月，人与落花又一年。",
      "村户旧巢迟燕到，关山新草尽驼眠。",
      "入都多少间儿女，指点风光笑欲颠。"
    ]
  },
  {
    "id": "adcfe4db24993dab0d4385682f993c7c",
    "title": "春阴",
    "authorName": "狄觐光",
    "authorId": "adcfe4db24993dabd1457b72d1457b72",
    "dynasty": "清",
    "content": [
      "春阴似人意，醉梦两无著。",
      "微雨暮阑干，海棠开又落。"
    ]
  },
  {
    "id": "adcfe4db249dda4106e9b6c915e97ddb",
    "title": "余姚怀黄梨洲先生",
    "authorName": "朱兴悌",
    "authorId": "adcfe4db249dda41d1457b72d1457b72",
    "dynasty": "清",
    "content": [
      "扁舟浮海后，故国感沈沦。",
      "钩党收名士，辞荣列逸民。",
      "风高黄竹浦，交尽白衣人。",
      "石室鸿文富，停桡一问津。"
    ]
  },
  {
    "id": "adcfe4db249dda41785cdda465334247",
    "title": "读傅筱岩纂沈耕岩先生隐迹录",
    "authorName": "朱兴悌",
    "authorId": "adcfe4db249dda41d1457b72d1457b72",
    "dynasty": "清",
    "content": [
      "复社名流谁与班，间披隐迹白云间。",
      "浮家远泛双溪水，曳屩晴游三洞山。",
      "梅福吴门名已晦，赵岐北海老方还。",
      "寓贤为立徵君传，鸾鹤高风不可攀。"
    ]
  },
  {
    "id": "adcfe4db249dda416dd93507213a9e1c",
    "title": "次笠东屏迹叠韵",
    "authorName": "朱兴悌",
    "authorId": "adcfe4db249dda41d1457b72d1457b72",
    "dynasty": "清",
    "content": [
      "寄迹墙东成屏迹，冬烘兀自著书间。",
      "寒来背炙三竿日，兴到神游五岳山。",
      "扫径频因红叶坠，开窗不碍白云还。",
      "吾庐吾爱多佳趣，一种幽情未可删。"
    ]
  },
  {
    "id": "adcfe4db249dda41bc8da784d1165091",
    "title": "游石陵谒倪文卿先生墓",
    "authorName": "朱兴悌",
    "authorId": "adcfe4db249dda41d1457b72d1457b72",
    "dynasty": "清",
    "content": [
      "草莽书生依宋土，北望中原思艺祖。",
      "宫车泪洒牟驼冈，雪耻不忘缚金虏。",
      "袖中拟上中兴书，满壁张图森部伍。",
      "布衣老不挂朝缨，慷慨大声咤广武。",
      "天涯沦落莽萧萧，谁其知者陈同甫。",
      "石陵原上高士坟，伫立苍茫为怀古。",
      "风流消歇七百年，万树秋声啼杜宇。"
    ]
  },
  {
    "id": "adcfe4db24c7bb496cfd5533cd9e469e",
    "title": "得汤臣弟书",
    "authorName": "李谟",
    "authorId": "adcfe4db24c7bb49d1457b72d1457b72",
    "dynasty": "清",
    "content": [
      "小别又三月，乡心惨不舒。",
      "可怜五十日，才得一封书。",
      "丧乱思同气，艰难况索居。",
      "烽烟方未已，生理复何如。"
    ]
  },
  {
    "id": "adcfe4db24c7bb49f3b41751c503dbe7",
    "title": "奉母还长沙暮泊城外亲友枉问话至夜分慨然有赋",
    "authorName": "李谟",
    "authorId": "adcfe4db24c7bb49d1457b72d1457b72",
    "dynasty": "清",
    "content": [
      "五日零丁离虎穴，一家生死此渔舟。",
      "已拌异地埋诗骨，竟有惊魂出逆流。",
      "兵火余生成骇鹿，江湖何处著闲鸥。",
      "严城永夜催歌哭，刁斗声声无限愁。"
    ]
  },
  {
    "id": "adcfe4db24c7bb49f3b417518ec368d2",
    "title": "奉母还长沙暮泊城外亲友枉问话至夜分慨然有赋",
    "authorName": "李谟",
    "authorId": "adcfe4db24c7bb49d1457b72d1457b72",
    "dynasty": "清",
    "content": [
      "乡关已近意还惊，五月危舟泊岸轻。",
      "六十衰亲归故国，一弯新月冷孤城。",
      "却怜弟妹尝辛苦，久累亲朋卜死生。",
      "百里烟尘竦长夜，艰难何以慰深情。"
    ]
  },
  {
    "id": "adcfe4db24c7bb4944747983c2565aa8",
    "title": "梅花落",
    "authorName": "李谟",
    "authorId": "adcfe4db24c7bb49d1457b72d1457b72",
    "dynasty": "清",
    "content": [
      "春风吹明月，夜落梅花里。",
      "相对两忘言，清香淡如水。"
    ]
  },
  {
    "id": "adcfe4db24ca47b78230f17904816302",
    "title": "长安秋霁",
    "authorName": "吴淇",
    "authorId": "adcfe4db24ca47b771a58e8c64f1f27b",
    "dynasty": "清",
    "content": [
      "蓟门秋乍霁，徙倚望长空。",
      "横日孤云白，先霜病叶红。",
      "水明官道上，砧乱客愁中。",
      "矫首千山外，南飞有塞鸿。"
    ]
  },
  {
    "id": "adcfe4db24ca47b7f668dcf9d6255b27",
    "title": "宿西山桂香阁赠某道士",
    "authorName": "吴淇",
    "authorId": "adcfe4db24ca47b771a58e8c64f1f27b",
    "dynasty": "清",
    "content": [
      "云卧西山阁，烟松阴石扃。",
      "窗分江月白，槛受海潮青。",
      "啧啧栖花鸟，飞飞掠水萤。",
      "问君投宿处，此夜借茅亭。"
    ]
  },
  {
    "id": "adcfe4db24ca47b7dcd0e0a0e79916c5",
    "title": "舟次湖南",
    "authorName": "吴淇",
    "authorId": "adcfe4db24ca47b771a58e8c64f1f27b",
    "dynasty": "清",
    "content": [
      "一官自叹迹如萍，万里扬帆出洞庭。",
      "薄暮犹沾神女雨，垂边渐见老人星。",
      "草连湖水愁中碧，烟锁岳峰望里青。",
      "庙近黄陵休系缆，冷风清瑟动湘灵。"
    ]
  },
  {
    "id": "adcfe4db24cd47ecb64458fa02aa352c",
    "title": "抵家后口占",
    "authorName": "胡煦",
    "authorId": "adcfe4db24cd47eccc42acc8c0d0e461",
    "dynasty": "清",
    "content": [
      "五十登途别旧邻，广文寒署涉通津。",
      "归来七十还加七，多见人间五辈人。"
    ]
  },
  {
    "id": "adcfe4db24cd47ecb64458faf44cfb84",
    "title": "抵家后口占",
    "authorName": "胡煦",
    "authorId": "adcfe4db24cd47eccc42acc8c0d0e461",
    "dynasty": "清",
    "content": [
      "日日亲知少送迎，不堪回首问平生。",
      "儿童老大髭须白，强半登堂说小名。"
    ]
  },
  {
    "id": "adcfe4db24db57cd49991dace20cb80a",
    "title": "浒墅关晓行",
    "authorName": "曹尔垓",
    "authorId": "adcfe4db24db57cdd1457b72d1457b72",
    "dynasty": "清",
    "content": [
      "吴关迷曙色，已挂一帆风。",
      "淡月临清霭，平波映碧空。",
      "鸡鸣茅屋里，人语画船中。",
      "极目长天望，朝云绕树红。"
    ]
  },
  {
    "id": "adcfe4db24db57cd9b646313b69d17ce",
    "title": "己酉九日墨林小集",
    "authorName": "曹尔垓",
    "authorId": "adcfe4db24db57cdd1457b72d1457b72",
    "dynasty": "清",
    "content": [
      "杖策将登高，高冈隔烟雾。",
      "风急塞雁哀，骤雨当窗度。",
      "邀宾水上亭，披襟探毫素。",
      "图成山吐云，绘出花垂露。",
      "良辰足欢娱，肯为穷愁误。",
      "作赋临清流，衔杯对高树。",
      "红叶影苍茫，黄菊悲迟暮。",
      "卷帘夜色昏，水田下白鹭。",
      "未尽茱萸觞，客迷东郭路。",
      "舟子遥相招，濯锦江头渡。"
    ]
  },
  {
    "id": "adcfe4db24dc90a4b64fb4da8e023ae4",
    "title": "题沈节母寡鹄轩遗草",
    "authorName": "谢高育",
    "authorId": "adcfe4db24dc90a4d1457b72d1457b72",
    "dynasty": "清",
    "content": [
      "宜人费尽一生心，寡鹄诗成亘古今。",
      "题咏每多情与景，劝惩倍切孝和淫。",
      "自天有耀来纶綍，掷地无惭作石金。",
      "四十馀年经历处，乐哀都付短长吟。"
    ]
  },
  {
    "id": "adcfe4db24dc90a4775d84283a6e8a00",
    "title": "送八弟宝斋入都应试",
    "authorName": "谢高育",
    "authorId": "adcfe4db24dc90a4d1457b72d1457b72",
    "dynasty": "清",
    "content": [
      "正值分龙日，江干送汝行。",
      "无言堪禁泪，少语倍含情。",
      "事业穷而达，文章老更精。",
      "吾身久衰朽，风雨盼成名。",
      "有侄犹能教，无烦问课程。",
      "午餐描字仿，卯饮听书声。",
      "慈爱非疏节，陶镕可大成。",
      "解元桥畔望，北榜报锣鸣。"
    ]
  },
  {
    "id": "adcfe4db24e6a79979c5efcbc5deb8f8",
    "title": "赠祝丹卿吏部二首",
    "authorName": "陆均",
    "authorId": "adcfe4db24e6a799d1457b72d1457b72",
    "dynasty": "清",
    "content": [
      "名园辟南郭，幽隐绝嚣尘。",
      "花木欣繁茂，禽鱼悟性真。",
      "怡情疑世外，乐事在天伦。",
      "鸠杖随留憩，堪娱堂北亲。"
    ]
  },
  {
    "id": "adcfe4db24e6a79979c5efcb915177ef",
    "title": "赠祝丹卿吏部二首",
    "authorName": "陆均",
    "authorId": "adcfe4db24e6a799d1457b72d1457b72",
    "dynasty": "清",
    "content": [
      "吏部家声旧，承欢建筑新。",
      "莱衣迎竹径，白发步花茵。",
      "馀兴培松菊，联吟洽主宾。",
      "林泉初服遂，愿作葛天民。"
    ]
  },
  {
    "id": "adcfe4db24ef49d2507905a6754ca629",
    "title": "送孙文博之云南省觐",
    "authorName": "黄叔琳",
    "authorId": "adcfe4db24ef49d224510415cefab442",
    "dynasty": "清",
    "content": [
      "此去行歌《陟岵》诗，短长亭外柳如丝。",
      "雨过山驿鸡啼竹，风送江程狖挂枝。",
      "花下迎亲依晓署，尊前忆弟梦春池。",
      "可能裁得相思锦，六六红鳞寄莫迟。"
    ]
  },
  {
    "id": "adcfe4db2503721c982e1e2af49ea70e",
    "title": "送张坦公方伯出塞",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "老去悲长剑，胡为独远征？",
      "半生戎马换，片语玉关行。",
      "乱石冲云走，飞沙撼碛鸣。",
      "万方新雨露，吹不到边城。"
    ]
  },
  {
    "id": "adcfe4db2503721caecb96b93305e6a0",
    "title": "送刘石生之秦",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "万里咸阳道，三年复此行。",
      "雁声寒渭水，秋色上蒲城。",
      "日蚀秦碑断，天空汉畤平。",
      "尚留双剑在，风雨试长鸣。"
    ]
  },
  {
    "id": "adcfe4db2503721c215cfffb492eac53",
    "title": "野眺",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "秋原落日俯长溪，倚暮看山独杖藜。",
      "满目蒲菰双岛外，几家烟火万峰西。",
      "泉倾古洞云偏出，人在青冥鸟乱啼。",
      "精舍不殊寻柳谷，惟令许掾得幽栖。"
    ]
  },
  {
    "id": "adcfe4db2503721c8eb726b2464c0482",
    "title": "左莱阳著书宅",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "生平苦忆左莱州，谪去龙沙万里流。",
      "按曲能传中散调，遗书应耻茂陵求。",
      "黄榆夜雪长驱犊，紫塞春风几换裘。",
      "潦倒暮年夸健笔，至今辞赋满沧洲。"
    ]
  },
  {
    "id": "adcfe4db2503721c72b485ced37a81a2",
    "title": "报宋荔裳观察",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "风起卢龙急雁行，几年归梦渡渔阳。",
      "髡斜季布藏车下，钩党苻融泣路旁。",
      "马怯危桥冰汩汩，鹳鸣横岭月苍苍。",
      "乾葵棘兔惊秋晚，不敢逢人问故乡。"
    ]
  },
  {
    "id": "adcfe4db2503721c3625ad982ba15ed0",
    "title": "登岱",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "翠微宫殿俯危峦，岭坂逶迤更几盘。",
      "天近扶桑长不夜，月明瑶草易生寒。",
      "松鸣越观留山鬼，鸟啄秦碑净石坛。",
      "七十二君封禅地，回中风雨想和銮。"
    ]
  },
  {
    "id": "adcfe4db2503721c3625ad98c77faa2d",
    "title": "登岱",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "孤悬海岳枕神洲，得供卢敖拄杖游。",
      "天外数峰开汉畤，星边九点辨齐州。",
      "清宵鹳抟浮云落，古洞龙吟断壑流。",
      "人在碧城看夜色，芙蓉何处接层楼。"
    ]
  },
  {
    "id": "adcfe4db2503721c3625ad98357d1631",
    "title": "登岱",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "飘渺神宫霄汉间，丹梯突兀迥难攀。",
      "苍龙峪窈云归洞，白鹤祠孤雪满山。",
      "呼吸自能通帝座，风烟原不到人寰。",
      "未逢刻石千年事，《梁父吟》成独往还。"
    ]
  },
  {
    "id": "adcfe4db2503721c3625ad987ea57721",
    "title": "登岱",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "千丈悬崖撼石闾，扪萝叠磴倒衣裾。",
      "孤峰半落天疑尽，绝顶平临日乍舒。",
      "帝女珠宫喧象佩，仙官绛节驻銮车。",
      "白云尚见封中起，笙鹤如闻度碧虚。"
    ]
  },
  {
    "id": "adcfe4db2503721c00dc961674c21f49",
    "title": "酬吴司成梅村",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "《风》《雅》久淹没，延陵抱幽愫。博涉慕马卿，遐览追谢傅。",
      "羲轮跃咸池，群星灿奔赴。琨瑶厉秋霜，淋响谐宝璐。",
      "青云旷千载，鸾凤相追步。惊飙动紫闼，摇落《思玄赋》。",
      "玉池明光草，金茎茂陵树。宫商纷迭陈，斯音独《韶頀》。"
    ]
  },
  {
    "id": "adcfe4db2503721cf75499ba2a277215",
    "title": "寻聚远楼故迹感旧",
    "authorName": "丁澎",
    "authorId": "adcfe4db2503721c569003e5b618c321",
    "dynasty": "清",
    "content": [
      "层楼嵲岋云溶溶，下瞰缥缈之孤峰。巉岩环拱若列戟，喷泉倒出双飞龙。",
      "湖山无恙城郭改，老树突存千丈松。忆昔高宗常驻跸，南渡朝廷全盛日。",
      "君王吟坐爱此楼，月榭梅坡最清逸。和宁门外提点呼，御舟传唤戏西湖。",
      "教坊杂进太平曲，《六幺》爨赚纷笙竽。王侥角牴林赛舞，缠头乱掷红氍毹。",
      "宸游喜与民同乐，宝骑香车日交错。北府兵厨雪王醅，瓦子勾栏银凿落。",
      "箫声忽起熙春楼，点花牌动青丝路。争看吴怜唱《柘枝》，山鸟不啼风雨索。",
      "四百年来往事非，铜驼草深萤火飞。朝朝松柏西泠路，何处梨花无燕归。",
      "云鬟翠饰交龙钿，熹庙繁华眼犹见。居人尚指玉津园，画船箫鼓喧波面。",
      "红裙低拜鄂王祠，银筝细撚平章院。一旦黄尘动地来，绮罗香散成蒿莱。",
      "狮子巷中土花落，酒市墟荒络纬哀。樵采时闻歌《敕勒》，粉堞悲笳吹《落梅》。",
      "不见南朝旧乌鹊，至今长绕越王台。"
    ]
  },
  {
    "id": "adcfe4db25042f53ecb7da0785ebdc57",
    "title": "壬寅1902九月十五夜同栎社诸子莱园置酒",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "相见岁能几，相逢且尽欢。",
      "空山猿叫夜，高阁客凭栏。",
      "白露吟边落，黄花醉里看。",
      "不须愁烛短，明月出云端。"
    ]
  },
  {
    "id": "adcfe4db25042f5351e33626eb43066d",
    "title": "陈孟公过左阿君受劾",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "侠骨棱棱负重名，一官归去不胜情。",
      "英雄醉倒猜嫌起，闺阁恩深爵禄轻。",
      "被谴只缘车入巷，怜才终逊女倾城。",
      "即今闲散长安市，宾客依然四座惊。"
    ]
  },
  {
    "id": "adcfe4db25042f534c067c184f6692ee",
    "title": "观台北女优",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "扫眉才子捋髭须，剧本翻新自可娱。",
      "崇嘏登科居榜首，木兰出塞作征夫。",
      "迷离扑朔难分辨，婀娜温柔合步趋。",
      "看到三更才罢演，下场姊妹听相呼。"
    ]
  },
  {
    "id": "adcfe4db25042f534c067c187ffb0393",
    "title": "观台北女优",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "钗裙成队尽名姝，扮作登场女丈夫。",
      "战习阵中孙子法，舞轻掌上汉宫图。",
      "娟娟眉态双弯月，呖呖歌声一串珠。",
      "着意看来浑入妙，雌雄两兔辨模糊。"
    ]
  },
  {
    "id": "adcfe4db25042f53cdc8a5b113d1ca8a",
    "title": "栎社开雅集适抱病不得赴怅怅赋此寄呈列位粲正",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "空斋卧病雨潇潇，虚负诸君折柬招。",
      "芳杜欲搴应恨晚，羽觞重泛岂云遥。",
      "踪如萍水多离合，身似林柯半谢凋。",
      "各自呻吟谈笑处，一樽风月黯魂销。"
    ]
  },
  {
    "id": "adcfe4db25042f53d0b7b7a1957e39e7",
    "title": "寄怀林仲衡内弟",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "吴江游子动乡思，征棹归来话乱离。",
      "北向孤鸿啼避弋，南飞乌鹊怨无枝。",
      "膏腴旧业田存砚，兵燹馀生鬓欲丝。",
      "十载还家辽海鹤，行装惟剩一囊诗。"
    ]
  },
  {
    "id": "adcfe4db25042f53e5f6dcc1730b56f2",
    "title": "赠痴叔田居",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "乌纱掷去闭柴关，野服逍遥十亩间。",
      "家世勋名钟鼎盛，平生踪迹鹭鸥闲。",
      "豆棚瓜架商安置，农父樵夫约往还。",
      "君复本来邱壑性，梅花仿佛在孤山。"
    ]
  },
  {
    "id": "adcfe4db25042f538770601ebd0eb3fb",
    "title": "话甲申1884事有作",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "飞来敌舰势汹汹，一战孙曹沪港封。",
      "潮打鸡笼谁射弩，火明狮岭尽成烽。",
      "西欧将士夷歌乐，北戒舆图浩劫逢。",
      "话到廿年前淡水，刘琨坐镇失雍容。"
    ]
  },
  {
    "id": "adcfe4db25042f533cd5b82db1eadd19",
    "title": "大墩新建府城",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "村墟疏落认新城，平野荒芜接太清。",
      "细草常缘官堠长，闲花多傍女墙生。",
      "月明尚少楼台影，日暮初添鼓角声。",
      "父老衣冠存太朴，大成殿畔事春耕。"
    ]
  },
  {
    "id": "adcfe4db25042f53ff607fee915f3907",
    "title": "铁砧山怀古",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "大甲行过又大安，双流中峙好冈峦。",
      "百年遗恨伤亡国，一代孤臣此驻鞍。",
      "辟地有功民爱戴，回天无力涕汍澜。",
      "我来访古寻遗井，万丈冲霄剑气寒。"
    ]
  },
  {
    "id": "adcfe4db25042f53c65908c6b6e05e5f",
    "title": "鹭江旅次有感",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "牢落关河愿已违，天涯春色未曾归。",
      "花明驿路香黏袖，柳拂征鞍绿染衣。",
      "鸿雁行疏音断绝，杜鹃声彻梦依稀。",
      "年年异县为寒食，不及寻巢燕子飞。"
    ]
  },
  {
    "id": "adcfe4db25042f538bd8226ccf8f27d3",
    "title": "槟榔",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "箨解霜风实结成，一枚入口异香生。",
      "脆如小范齑才断，嚼出宫商角徵声。"
    ]
  },
  {
    "id": "adcfe4db25042f53f753c5c190d53584",
    "title": "西螺柑",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "经冬万树实盈枝，品比温台远胜之。",
      "藏待来年春二月，携同斗酒听黄鹂。"
    ]
  },
  {
    "id": "adcfe4db25042f53d731e227acc4ac82",
    "title": "郑所南画兰",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "宋室遗民画稿传，紫茎绿叶带秋烟。",
      "潇湘香草钱塘恨，无限悲愁到笔颠。"
    ]
  },
  {
    "id": "adcfe4db25042f538d0e9171c67162d1",
    "title": "桃花扇题词",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "血点斑斑扇底描，桃花人面总魂销。",
      "夷门公子真憔悴，演出兴亡事一朝。"
    ]
  },
  {
    "id": "adcfe4db25042f538d0e9171f89680ed",
    "title": "桃花扇题词",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "舞衫歌扇话南朝，兵气销沉粉黛娇。",
      "一局残棋明社稷，千秋评论付渔樵。"
    ]
  },
  {
    "id": "adcfe4db25042f53d61c181b9ca8d3ca",
    "title": "赠痴仙岳叔",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "落拓青衫海上回，柴关深掩傍山隈。",
      "城中歌吹江村哭，无限悲愁付酒杯。"
    ]
  },
  {
    "id": "adcfe4db25042f5366626a885d32e311",
    "title": "赠幼春",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "壮怀苦思不羁才，乐府篇篇庾信哀。",
      "心血一腔都呕出，看君捶碎凤凰台。"
    ]
  },
  {
    "id": "adcfe4db25042f53df28e2b39dac8401",
    "title": "对酒用太白韵",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "长绳难系日，鞭石难渡海。",
      "悠悠忽百年，神仙又安在。",
      "富贵不足慕，掣电闪光彩。",
      "金石变坚贞，沧桑亦迁改。",
      "买醉有青钱，不饮将谁待。",
      "善恶亦同归，岁月去不来。",
      "世网苦缠人，谁能摆脱开。",
      "十千沽美酒，与君倾尊罍。",
      "取乐艳阳时，莫待霜雪催。",
      "百年能几何，奄忽入泉台。",
      "累累道旁冢，日暮飞尘埃。",
      "君看古昔人，于今安在哉。"
    ]
  },
  {
    "id": "adcfe4db25042f539e33fe6740e9ea2f",
    "title": "次韵和幼春内弟岁暮感怀",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "浩浩烟尘未有涯，蹉跎身世两堪嗟。",
      "栖迟我喜容蜗角，形胜人争错犬牙。",
      "半载篱边交傲菊，三春海上泛归槎。",
      "号寒更比虫吟苦，怕听城头动暮笳。",
      "自作萧萧天籁鸣，伤时有语使人惊。",
      "俱焚玉石昆岗火，尽化沙虫穆满兵。",
      "马渡河流冰未合，乌啼城角月分明。",
      "遗民旧主恩情在，北望幽燕百感生。",
      "著书经世忝非才，且舞斑衣学老莱。",
      "亲在客心寒似水，家贫酒债避无台。",
      "马牛随处供呼应，鸥鹭忘机任去来。",
      "骨肉情深时态薄，漫将人事费量猜。",
      "书剑平生快远游，携家昔日别林邱。",
      "兵戈客动思乡感，驽马才无壮志酬。",
      "山水鲤城千里梦，风波鲲海一身愁。",
      "沧桑事变归来后，寄傲郊坰屋似舟。",
      "痴客遨游意气横，论交四海弟兼兄。",
      "情怀艳屈同芳宋，词藻研都又鍊京。",
      "老去名山携笠屐，归来小隐笑公卿。",
      "逋仙梅鹤孤山畔，吟罢新诗课种粳。",
      "不群鸣鹤与翔鸾，年少雄才抵海宽。",
      "感事泪多盈把下，消寒吟苦拥衾单。",
      "五常时下声名擅，二阮林中唱和难。",
      "我本论婚同卫霍，阳春听罢未能弹。"
    ]
  },
  {
    "id": "adcfe4db25042f53abfb42a1058ee2ce",
    "title": "客雾峰与痴仙幼春祝澄夜话作",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "东坡好说鬼，同甫善谈兵。",
      "座中无张果，我辈饶舌争。",
      "文章订得失，议论骋纵横。",
      "忽如银河泻，忽如莲花生。",
      "既有扪虱概，复著雕龙声。",
      "嗟我二三子，胸中何不平。",
      "世事漠无关，居然置喙鸣。",
      "送凉微雨滴，彻夜短檠擎。",
      "窗外鸡谈助，壁间虫语应。",
      "偃仰一斗室，啼笑百态并。",
      "嵚奇历落处，尔汝俱忘形。"
    ]
  },
  {
    "id": "adcfe4db25042f5373927d7fba3829ea",
    "title": "感怀次邱仙根工部粤台秋唱原韵",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "竹帛书勋愿莫酬，一衿萧瑟冷经秋。",
      "英雄割据争蜗角，世态炎凉幻蜃楼。",
      "北伐单于闻失道，南征荆楚报沉舟。",
      "中兴家国多戎马，垂死馀悲记陆游。",
      "十年晦朔异中华，寥落荒城宿晚鸦。",
      "童丱已乘徐福舶，使星无复博望槎。",
      "筹边枉费屯田策，弃地浑如大漠沙。",
      "遗老尚存思旧泽，崦嵫日暮奈西斜。",
      "板荡乾坤值播迁，燕都鼎沸热纷然。",
      "萧条辇路鸣班马，呜咽宫梧泣暮蝉。",
      "复霸文公无雉得，要盟郑伯有羊牵。",
      "关门柳色摇青处，小驻銮舆感昔年。",
      "罢停科举陋浮词，海上琴音是我师。",
      "绝域张骞新凿空，诸生何武漫称诗。",
      "争攻孔教戈操室，一染欧风气吐蜺。",
      "学界盛衰关国运，中原北望寄幽思。",
      "高飞远避北山罗，匿迹销声计转多。",
      "文武衣冠非曩昔，乡关岁月易蹉跎。",
      "丛残黄卷闲披读，憔悴青衫自放歌。",
      "数亩荒园栖遁久，神驹局促志难磨。",
      "矍铄何人老据鞍，抟风一击落霜翰。",
      "只知纸上谈兵易，那觉军前却敌难。",
      "恨海尾闾波未泄，穷边瓯脱地非宽。",
      "廉颇李牧何时出，朔漠秋高杀气寒。",
      "去岁沈阳战衅开，从军万卒入泉台。",
      "江山暗坠他人手，烽火重燃未死灰。",
      "历代寝门灵尽泣，旁观壁上将谁才。",
      "辽河流水声呜咽，壮丽皇都没草莱。",
      "酷爱风流阮步兵，呼僮沽酒破愁城。",
      "鲸波历历平何日，鲲岛茫茫寄此生。",
      "乱后家山沦异域，时艰朝野拥虚声。",
      "一身自笑如王猛，晋室倾心最有情。"
    ]
  },
  {
    "id": "adcfe4db25042f535fa03de5d3e34aef",
    "title": "有感",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "鼠伏蛇行赋性偏，公门一入似登天。",
      "藉来权势蜂留毒，贪到金银蚁慕膻。",
      "故向愚蒙生慢骂，暗从长吏乞哀怜。",
      "分明保卫黎元计，鸡犬闾阎莫晏然。",
      "鹬蚌纷纷事斗争，渔人中有利堪营。",
      "讼兴鼠雀冤难解，失较鸡虫橐尽倾。",
      "手善指挥持上下，心存乾没擅刑名。",
      "暴秦朝野风浇薄，鲁国奇男望再生。"
    ]
  },
  {
    "id": "adcfe4db25042f5397dbe36c5a4f5f30",
    "title": "酬施主政沄舫次韵",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "绛帐传经二十春，茫茫瀛海属前尘。",
      "偶谈故里遗黎在，重到他乡父执亲。",
      "竹寺千秋留韵事，桔园万首寄天真。",
      "刺桐城里相逢处，昔日诸生剩几人。",
      "旧游星散海东天，晋水江干狎钓船。",
      "鲲岛风流诗鼻祖，闽山活泼地行仙。",
      "伤时庾信怀乡思，问字侯芭结夙缘。",
      "遗集林高成雅贽，先生青眼肯垂怜。"
    ]
  },
  {
    "id": "adcfe4db25042f53305760f05da6358e",
    "title": "哀鸿篇",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "我闻造化本无私，一物亦荷覆载慈。",
      "如何今日随阳鸟，嗷嗷遍野常苦饥。",
      "呼群日暮声悽恻，北望风烟迷故国。",
      "欲向丹山朝凤凰，羽毛摧落飞无力。",
      "寒鸦冻雀共相怜，缩颈徘徊集中泽。",
      "伤心枵腹啼向人，但诉稻粱谋未得。",
      "秋山摇落秋江寒，念汝岂独一饱难。",
      "风云惨澹鹰隼击，窃恐性命危不安。",
      "况乃朱门臭败肉，手尚弯弓腰箭镞。",
      "少年百步诩穿杨，沙渚衔芦何处伏。",
      "生计萧条起杀机，哀哉六翮将安归。",
      "云天万里愁无限，客里西风泪满衣。"
    ]
  },
  {
    "id": "adcfe4db25042f53749d66254a369f12",
    "title": "书警",
    "authorName": "吕敦礼",
    "authorId": "adcfe4db25042f53fb8feff2afab4fee",
    "dynasty": "清",
    "content": [
      "烟月扬州小景开，繁华净尽劫燃灰。",
      "却云仓葛怀忠烈，翻是黄巾酿祸胎。",
      "狐鼠城中随昼现，腥臊海气趁潮来。",
      "旧时官舫停桡处，战舰横江画角哀。",
      "壮丽神京数百年，衣冠解体忽戎旃。",
      "杞人忧极天无补，精卫冤深海莫填。",
      "寂寞六宫鸣野雉，阴沉九庙锁烽烟。",
      "黄金台畔兴亡感，洒泪长思乐毅贤。",
      "玉殿垂帘三十秋，当年坤德奠神州。",
      "洗兵曾挽长江水，逆浪翻生大海愁。",
      "松杏山河皆破碎，黍禾宫阙入歌讴。",
      "灞陵西去凭回首，目极燕云暗未收。"
    ]
  },
  {
    "id": "adcfe4db2515fe9596598573bd9b3314",
    "title": "舟次浔州",
    "authorName": "吴兴祚",
    "authorId": "adcfe4db2515fe950771fc6f673271cc",
    "dynasty": "清",
    "content": [
      "行尽粤东路，粤西又一天。",
      "是山皆瘴雾，无树不蛮烟。",
      "幻语闻獠洞，歌声出蜑船。",
      "遐荒风景异，化俗愧前贤。"
    ]
  },
  {
    "id": "adcfe4db2515fe95e189b52065df75cc",
    "title": "江上有感",
    "authorName": "吴兴祚",
    "authorId": "adcfe4db2515fe950771fc6f673271cc",
    "dynasty": "清",
    "content": [
      "雨洒江村暮，寒烟下钓矶。",
      "饥鸢掠水去，老牸负云归。",
      "猺獠仍顽梗，风谣各是非。",
      "慨然行古道，任与世情违。"
    ]
  },
  {
    "id": "adcfe4db2515fe95818e7257785fb8ff",
    "title": "海口八字山炮台",
    "authorName": "吴兴祚",
    "authorId": "adcfe4db2515fe950771fc6f673271cc",
    "dynasty": "清",
    "content": [
      "并马登临际，重云黯未开。",
      "班师存旧垒，遗策问荒台。",
      "蜃气因风散，涛声挟雨来。",
      "筹边劳指顾，端藉出群才。"
    ]
  },
  {
    "id": "adcfe4db2515fe95a1d90dce559e916d",
    "title": "电白县观海",
    "authorName": "吴兴祚",
    "authorId": "adcfe4db2515fe950771fc6f673271cc",
    "dynasty": "清",
    "content": [
      "划然开眼界，咫尺辨沧溟。",
      "日照沙边赤，春生岛外青。",
      "鲸鲵今不见，楼橹昔曾经。",
      "海若知王化，年年效百灵。"
    ]
  },
  {
    "id": "adcfe4db2515fe957f6a24ec1ddfabb8",
    "title": "和友人韵",
    "authorName": "吴兴祚",
    "authorId": "adcfe4db2515fe950771fc6f673271cc",
    "dynasty": "清",
    "content": [
      "荒城落日空千堞，堞外秋飞燕影双。",
      "几片残霞归暮岭，无边黄叶下寒江。",
      "昔年说剑曾无敌，此夜论文未肯降。",
      "兴尽顿忘更漏永，风吹凉月照银釭。"
    ]
  },
  {
    "id": "adcfe4db2515fe953a0e8c632034fbe9",
    "title": "重台",
    "authorName": "吴兴祚",
    "authorId": "adcfe4db2515fe950771fc6f673271cc",
    "dynasty": "清",
    "content": [
      "携将清兴陟重台，白社何缘共举杯。",
      "殿角微风驱暑去，峰头斜日剖云来。",
      "数株宝树迎人立，几片昙花向佛开。",
      "倚遍石阑寻妙句，钟声已过碧山隈。"
    ]
  },
  {
    "id": "adcfe4db252b991a3575a85f33c7d16d",
    "title": "除夕同申凫盟集路吾徵郡宅",
    "authorName": "胡孟向",
    "authorId": "adcfe4db252b991ad1457b72d1457b72",
    "dynasty": "清",
    "content": [
      "此生徒浪掷，对酒莫匆匆。",
      "谁识忧欢别，惟怜道谊同。",
      "君情真好客，吾党各成翁。",
      "彩笔今才尽，题诗惜未工。"
    ]
  },
  {
    "id": "adcfe4db252b991a183b089382dbf048",
    "title": "寄孙钟元徵君",
    "authorName": "胡孟向",
    "authorId": "adcfe4db252b991ad1457b72d1457b72",
    "dynasty": "清",
    "content": [
      "危行今时见古人，每询杖履忆相亲。",
      "山中耕凿还三代，劫后年华过九旬。",
      "嗜学深心真忘老，迎人善气自如春。",
      "啸台旧迹孙宗事，未许先生附隐沦。"
    ]
  },
  {
    "id": "adcfe4db252eb3b97e1ec1c226441d08",
    "title": "春夜谈虎",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "刻烛嫌宵短，何堪说兽王。",
      "蒙皮威可假，履尾势难当。",
      "居市难为伍，伤人孰作伥。",
      "一言方出口，四座尽惊惶。"
    ]
  },
  {
    "id": "adcfe4db252eb3b932aceffb89c3cb00",
    "title": "乘龙",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "矫矫凌云客，居然射雀奇。",
      "空中金甲现，楼上玉箫吹。",
      "碧鹤临轩日，青蛟破壁时。",
      "风流元叔女，佳婿耀门楣。"
    ]
  },
  {
    "id": "adcfe4db252eb3b932aceffb8a6eedfe",
    "title": "乘龙",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "喜作桓家婿，登龙信不虚。",
      "云间双耀甲，门外七香车。",
      "缘拟同心结，情联比目鱼。",
      "闻雷应变化，跨凤上清虚。"
    ]
  },
  {
    "id": "adcfe4db252eb3b97575d4f6b6a69528",
    "title": "种菜",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "轩冕长辞甘灌园，菜根有味胜鸡豚。",
      "香蔬培植春三月，蔓草芟夷日几番。",
      "夫自挥锄妻抱瓮，荽曾留子芥生孙。",
      "待时昭烈曾韬晦，手辟烟畦日闭门。"
    ]
  },
  {
    "id": "adcfe4db252eb3b9d65cfc26468b2de1",
    "title": "暮春游宝觉寺",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "裙屐联翩屯北行，春风骀荡拂吟旌。",
      "看来时事佛无语，悟到禅机石有情。",
      "洗耳听经愁自解，敲诗品茗句偏清。",
      "愿依净土消尘障，莫管人间鹬蚌争。"
    ]
  },
  {
    "id": "adcfe4db252eb3b9d65cfc264b7e6280",
    "title": "暮春游宝觉寺",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "谷雨才过风日晴，闲从宝刹会鸥盟。",
      "塔高殿敞禅机伏，鸟语花香逸兴生。",
      "山色苍苍藏月色，吟声朗朗和钟声。",
      "劳人到此尘心净，恨不皈依断俗情。"
    ]
  },
  {
    "id": "adcfe4db252eb3b99f967d128464ac43",
    "title": "年终书怀",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "腊鼓鼕鼕岁又阑，几回仰屋发长叹。",
      "诗多潦草词尤涩，笔不生花砚亦乾。",
      "昔日只知贫病苦，此时真觉笑啼难。",
      "欧风遍地儒书废，不见当年苜蓿盘。"
    ]
  },
  {
    "id": "adcfe4db252eb3b99cef3a3942363a6e",
    "title": "岁首感赋",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "空过七十五番春，终老东墩作散人。",
      "杜甫诗因怀友富，扬雄家为买书贫。",
      "出门自笑衣冠古，酬世惭无头脑新。",
      "假我馀年当养晦，烟霞啸傲葛天民。"
    ]
  },
  {
    "id": "adcfe4db252eb3b9eb237aa0681c916c",
    "title": "落叶",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "桂旗曾映画堂东，一夕飞琼下阆风。",
      "青女无言雕夏绿，丹枫有意炫春红。",
      "疏林已露栖枝鸟，遗蜕时藏作茧虫。",
      "莫向人间怨摇落，天涯何处不泥中。"
    ]
  },
  {
    "id": "adcfe4db252eb3b9bbe13dfa8aa910ce",
    "title": "寄生草",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "未能独立感萧条，左右扶持赖梓乔。",
      "惠露有天身渐长，托根无地恨难消。",
      "茑萝犹幸依松茂，葛藟终惭附木凋。",
      "千古英雄多落拓，几同蓬梗与萍飘。"
    ]
  },
  {
    "id": "adcfe4db252eb3b9bbe13dfa185cf12f",
    "title": "寄生草",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "一生依附长根苗，不过繁华几暮朝。",
      "几见茑萝能久茂，未闻葛藟不曾凋。",
      "何尝得地休滋蔓，纵使萌芽亦幸徼。",
      "权贵阿谀成底事，苟延残喘总无聊。"
    ]
  },
  {
    "id": "adcfe4db252eb3b90efffecf50bcb240",
    "title": "吴三桂借兵",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "此行勉效秦庭哭，岌岌孤城待救兵。",
      "策马出关终辱命，引狼入室太伤情。",
      "愿期闯贼罹天网，讵料清军夺帝京。",
      "国破君亡谁可诉，恨无一剑送残生。"
    ]
  },
  {
    "id": "adcfe4db252eb3b9d9b85b9018bc8cf2",
    "title": "美人风筝",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "仿佛倾城体态妍，好风送汝上青天。",
      "一绳摇曳疑裙带，六律均调似管弦。",
      "飞燕身轻宜驾雾，小蛮腰细可凌烟。",
      "愿教箕伯扶持定，休使娇娥坠九渊。"
    ]
  },
  {
    "id": "adcfe4db252eb3b975dfc942f01e7ed7",
    "title": "新娘茶",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "观音奇种白冰糖，待闹新房作水浆。",
      "方欲举盘还带涩，未曾到口已闻香。",
      "一瓯宁解相如渴，半夜偏倾阮子囊。",
      "我是有名穷措大，无钱压盏愧难当。"
    ]
  },
  {
    "id": "adcfe4db252eb3b9e66ce55c2f688854",
    "title": "走马灯",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "几疑游戏选超乘，联辔终宵绕一灯。",
      "金甲影随莲炬转，玉骢形逐火轮腾。",
      "陈仓暗度嗤韩信，绝域长征忆李陵。",
      "多少坠鞭公子辈，也应到此感难胜。"
    ]
  },
  {
    "id": "adcfe4db252eb3b9877dec5dd0e22176",
    "title": "除夕",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "风卷秦灰入艺林，谁知爨下有奇音。",
      "步兵少窘频挥泪，长吉多才亦呕心。",
      "炽炭围炉谋共醉，挑灯击钵发狂吟。",
      "何须避债登台去，且把玉壶细细斟。"
    ]
  },
  {
    "id": "adcfe4db252eb3b9e66ce55c3dbae065",
    "title": "走马灯",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "篝灯纸马玉堂前，竟把章台故事传。",
      "鞭影迷离环一炬，轮蹄瞬息跃千旋。",
      "焰张博望成灰烬，骑践咸阳不瓦全。",
      "无限风光随处转，更从后苑看秋千。"
    ]
  },
  {
    "id": "adcfe4db252eb3b992c3cc814cd64647",
    "title": "中秋夜台中公园雅集",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "共赏秋光趁月明，敲诗斗酒夜三更。",
      "疏狂莫管姮娥笑，我是穷途阮步兵。"
    ]
  },
  {
    "id": "adcfe4db252eb3b972e6f0aa65de7e69",
    "title": "炸弹",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "世界而今唱大同，鱼雷鸟铳总无功。",
      "轰天炸炮休轻发，惟有攻心是至公。"
    ]
  },
  {
    "id": "adcfe4db252eb3b9eb237aa0a2148039",
    "title": "落叶",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "万木凋伤百感生，寒山露骨恨难平。",
      "窗前时见离枝影，枕畔频闻坠地声。",
      "幽砌堆来成积愤，御沟流出好传情。",
      "世人未解良媒意，竟与断蓬一例评。",
      "霜落园林感不支，纵横重叠满阶墀。",
      "凋零早动苏髯赋，飘泊还增宋玉悲。",
      "几处吟蝉嗟失所，数声啼鸟恋空枝。",
      "山房煮茗呼童扫，枨触斯文坠地时。",
      "何因重叠压苍苔，知是秋风送汝来。",
      "一自辞枝难返本，偶经著火便成灰。",
      "不随飞絮离尘垢，偏逐断蓬没草莱。",
      "身世飘零无限感，任人作践剧堪哀。"
    ]
  },
  {
    "id": "adcfe4db252eb3b924a994f40adac774",
    "title": "守钱虏",
    "authorName": "王竹修",
    "authorId": "adcfe4db252eb3b969d1fc786f2688a5",
    "dynasty": "清",
    "content": [
      "家财成白手，悭吝异常人。",
      "富与王侯敌，贱同仆役伦。",
      "行将成饿鬼，犹自拜钱神。",
      "阿堵床头满，儿孙散作尘。",
      "刻薄成家日，黄金喜满籯。",
      "愿为厮仆役，坐对孔方兄。",
      "已作千年计，宁甘一掷轻。",
      "临终携不去，空负老奴名。"
    ]
  },
  {
    "id": "adcfe4db252f065e2d24e96ba18cce56",
    "title": "乱后喜见诸弟",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "相看悲喜集，未语各潸然。",
      "聚首忽今日，惊心忆去年。",
      "人情秋后叶，老景夕阳天。",
      "世乱归难必，生逢亦可怜。"
    ]
  },
  {
    "id": "adcfe4db252f065e2cf1b457e9713aba",
    "title": "落花",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "天涯芳草绿初匀，肠断庄周醒后身。",
      "寂寂小园空有恨，茫茫大地竟无春。",
      "斜风细雨过三月，浅白长红隔一尘。",
      "紫玉成烟丽华死，三生何处问前因。"
    ]
  },
  {
    "id": "adcfe4db252f065e3626ce0e60af33ba",
    "title": "漫兴",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "人海风波无定时，沧桑过眼几更移。",
      "忏除结习花难著，脱尽眉毫句未奇。",
      "养得幽兰胜娇女，长亲书卷对严师。",
      "青镫尚有儿时乐，竟夜长吟子美诗。"
    ]
  },
  {
    "id": "adcfe4db252f065eaa5724af35eca72e",
    "title": "江岸步月",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "信步微吟度浅莎，夜深形影独婆娑。",
      "天高云让团团月，江净秋生渺渺波。",
      "千古兴亡蕉下梦，百年哀乐隙中过。",
      "不须更为湘娥吊，孔、蹠同归一刹那。"
    ]
  },
  {
    "id": "adcfe4db252f065eaf17cb8b0dc553d8",
    "title": "番禺梁节庵先生贻外子崇陵雪一罂因煎茶荐先太保文襄公",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "崇陵飞雪点茶汤，亲奉杯棬荐影堂。",
      "故国歌声遍禾黍，老臣心事识冰霜。",
      "每陈手诏开遗箧，屡见头纲赐上方。",
      "今日分尝犹侍馂，清芬彻骨起悲凉。"
    ]
  },
  {
    "id": "adcfe4db252f065ef025f4a13f6bba3a",
    "title": "板桥垂钓",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "红桥几曲照湖明，十顷琉璃镜样平。",
      "香饵不施竿在手，悠然物我两忘情。"
    ]
  },
  {
    "id": "adcfe4db252f065ec5635020cb0b027a",
    "title": "村居大雪",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "雪拥柴门未扫除，朝来更值爨烟虚。",
      "且拈冻管亲冰砚，学写平原乞米书。"
    ]
  },
  {
    "id": "adcfe4db252f065e4ac51a975b2f7728",
    "title": "早春喜雨",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "墙头柳色见微黄，门外清溪碧玉光。",
      "已觉东风到穷巷，一畦春雨野蔬香。"
    ]
  },
  {
    "id": "adcfe4db252f065ef6bffbdd3f5466e7",
    "title": "初夏即事",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "闲与邻娃共治麻，茅檐晴日响缫车。",
      "忽惊篱角如堆锦，新绽几丛君子花。"
    ]
  },
  {
    "id": "adcfe4db252f065ee1634522813f40a8",
    "title": "谒三君祠",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "三君祠外啼鹧鸪，三君祠前路盘纡。",
      "妇孺瞻仰官长拜，千秋俎豆虞韩苏。",
      "昔日天涯叹沦落，天遣先生为木铎。",
      "不教廊庙展经纶，却向蛮荒兴礼乐。",
      "党祸无人鉴覆车，石工姓字不忍书。",
      "汉庭指佞无屈轶，岭海尊贤有鳄鱼。",
      "致君尧舜古难必，蛾眉谣诼偏多嫉。",
      "百年荣瘁总成尘，一片浮云能蔽日。",
      "当时行迹没苔钱，此日崇祠锁暮烟。",
      "应羡山堂阮太傅，圣朝际遇胜前贤。"
    ]
  },
  {
    "id": "adcfe4db252f065e1a297f8ddcec7476",
    "title": "大雪送式三弟沙市归省用东坡郑州别子由韵",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "别酒欲倾愁兀兀，客子听鸡待月发。",
      "陟屺无辞行路难，肯使倚闾悲寂寞。",
      "咫尺天涯言笑隔，行迹旋看雪花没。",
      "严冬于役愁衣薄，舟楫马蹄销岁月。",
      "行人嗟叹农人乐，雨雪载涂寒恻恻。",
      "从来志士耻温饱，转眼百年易悠忽。",
      "起登高阁望归人，人去江空景萧瑟。",
      "莫因惜别惨离颜，早去娱亲供子职。"
    ]
  },
  {
    "id": "adcfe4db252f065edec6885761c4bdbc",
    "title": "村居杂兴",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "万方正多难，玄黄战未已。",
      "长安不易居，鹿车返田里。",
      "廉吏子孙贫，家风旧如是。",
      "茅檐三五椽，门前一泓水。",
      "烟树拥柴扉，清旷颇可喜。",
      "良人素乐道，固穷孙叔子。",
      "儿童习礼让，诸弟事经史。",
      "夜绩与晨炊，同心有妯娌。",
      "菜根风露香，真味土膏美。",
      "布衣足温暖，适体胜纨绮。",
      "寒夜一樽酒，家酿甘且旨。",
      "长物有琴书，意境无尘滓。",
      "倦鸟暮投林，于焉知所止。",
      "穷乡人迹远，当可免倾否。",
      "晴窗释砚冰，兴来书一纸。",
      "缄札报吾儿，无劳歌陟屺。"
    ]
  },
  {
    "id": "adcfe4db252f065ea25661f08da52def",
    "title": "读书",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "吾年日衰老，复值离乱世。",
      "穷居人迹稀，白昼柴门闭。",
      "从来腐儒状，自不厌粗粝。",
      "晨起摘园疏，晚菘颇甘脆。",
      "饱食无所为，摊书喜晴霁。",
      "清兴曾不孤，同志有吾娣。",
      "奥旨共钻研，道义相砥砺。",
      "为日苦不足，夜夜镫膏继。",
      "童孙侍隅坐，似解闻孝悌。",
      "家法守一经，长为子孙计。",
      "可奈纲纪颓，邪说众为蔽。",
      "六经将灰埃，把卷时陨涕。"
    ]
  },
  {
    "id": "adcfe4db252f065ed0571d94b2d86bb1",
    "title": "知命",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "明年五十二，太岁在壬子。尝闻星家言，吾年止于此。",
      "人生如朝露，早晞亦常理。儿女各长成，向平愿粗已。",
      "先为同牢人，入穴驱蝼蚁。奉匜侍舅姑，次媳具甘旨。",
      "长男赍志殁，恨不如汪锜。小姑最同心，情话石投水。",
      "我生即鲜民，望云陟岵屺。先陇亦非遥，归宁无百里。",
      "重泉聚骨肉，乐事从兹始。其言若不雠，幸存亦可喜。",
      "馀生皆傥来，此身即敝屣。春草满阶除，春花艳红紫。",
      "夏木择榆槐。秋圃莳菊杞。冬雪掩关坐，万树梅花里。",
      "眼前有生意，一一出琴指。偕老歌负戴，归来乐耘耔。",
      "鸡鹜足稻粱，儿孙抱经史。行乐贵及时，上寿百年耳。",
      "贤愚总一丘，知命静以侯。"
    ]
  },
  {
    "id": "adcfe4db252f065eef38ba6f97b96294",
    "title": "弹琴",
    "authorName": "刘文嘉",
    "authorId": "adcfe4db252f065ed1457b72d1457b72",
    "dynasty": "清",
    "content": [
      "良夜调素琴，弦和指复柔。",
      "一弹声泠泠，再鼓心悠悠。",
      "缓若片云停，急如三峡流。",
      "雍雍和鸣雁，泛泛不系舟。",
      "松风起深谷，修篁响清秋。",
      "飘然凌云思，恍挟飞仙游。",
      "聊以自怡悦，何必知音求。",
      "信哉欧公言，可以瘳幽忧。"
    ]
  },
  {
    "id": "adcfe4db254cb158aa4714f4b755c566",
    "title": "次韵和许涑文观察拟诸将",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "见说关城卧鼓鼙，又闻应响变鸣鸡。",
      "三边列障通青海，九市华筵舞白题。",
      "武帝威棱歌宝马，黄支职贡记生犀。",
      "长城约束分明在，可任边人节度携。"
    ]
  },
  {
    "id": "adcfe4db254cb158aa4714f4b75117f6",
    "title": "次韵和许涑文观察拟诸将",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "绝域归来更大何，办装未办口悬河。",
      "乘槎路远天忧大，缚马书来国论多。",
      "一借荆州还岂易，尽抛瓯脱议尤讹。",
      "云蒸龙变归神略，回首沧溟久不波。"
    ]
  },
  {
    "id": "adcfe4db254cb158aa4714f45c4d21f7",
    "title": "次韵和许涑文观察拟诸将",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "四海游谈愿识韩，壮图先见战皋兰。",
      "出尘军略戈鋋老，绝塞风烟道路难。",
      "麾羽幕前迟谢艾，盘矛帐下渴陈安。",
      "匡时一疏扶清议，早晚天山看筑坛。"
    ]
  },
  {
    "id": "adcfe4db254cb158aa4714f49db7e356",
    "title": "次韵和许涑文观察拟诸将",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "诸葛云霄万古名，郎君杖节事孤征。",
      "料知樽俎冲能折，休道关河草不横。",
      "东阁异时陪客座，宗臣高论屈人兵。",
      "家声燀赫怀柔远，元老垂绅且仰成。"
    ]
  },
  {
    "id": "adcfe4db254cb158aa4714f48af59cac",
    "title": "次韵和许涑文观察拟诸将",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "卧虎潭潭守便宜，人中蓍蔡仰前知。",
      "两隅略地无长锁，万国朝天有乱丝。",
      "得意轩车曾宠鹤，当时田猎梦非螭。",
      "艰危此日纡筹策，明目仍闻岳牧咨。"
    ]
  },
  {
    "id": "adcfe4db254cb1584be3a828a10de5e9",
    "title": "过朝鲜王京",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "攘臂言兵议已疏，锐身字小却良图。",
      "分民本计适已事，窃帝一时聊自娱。",
      "千载箕封遗俗在，九州禹迹远邻无。",
      "鲰生目睫疑空论，鲂鱮枯鱼势故殊。"
    ]
  },
  {
    "id": "adcfe4db254cb15835c5a5b2b67a0016",
    "title": "北征别张廉卿即送其东游",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "昔人各有千秋抱，百不施为乃著文。",
      "牝掷黄金真误我，缟穿强箭独怜君。",
      "堂前莫漫嘲轮扁，后世安能无子云。",
      "元凯盈朝身暇豫，且须呼酒叩皇坟。"
    ]
  },
  {
    "id": "adcfe4db254cb15835c5a5b2a47c69ba",
    "title": "北征别张廉卿即送其东游",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "我歌《伐木》行求友，钟虡莛摧不肯鸣。",
      "海运鲲鹏通变化，气联龙虎有逢迎。",
      "汉阳晴树帆初远，钟阜秋云酒共倾。",
      "早晚探奇窥禹穴，傥因朔雁一传声。"
    ]
  },
  {
    "id": "adcfe4db254cb158789f9a7a24c5e35c",
    "title": "游本愿寺",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "一镫传过海，祖印提来未。",
      "低头拜空王，乞与转轮慧。"
    ]
  },
  {
    "id": "adcfe4db254cb158789f9a7a873e98dc",
    "title": "游本愿寺",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "大木作高栋，一国不能两。",
      "若无百围柱，颓坏欲谁仰。"
    ]
  },
  {
    "id": "adcfe4db254cb158789f9a7acace6789",
    "title": "游本愿寺",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "旧日园林胜，三年问劫灰。",
      "临流惊结构，疑是钓鱼台。"
    ]
  },
  {
    "id": "adcfe4db254cb158789f9a7a3bae1b0c",
    "title": "游本愿寺",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "天上止一月，自可印千池。",
      "那用凿邻壁，光辉共有之。"
    ]
  },
  {
    "id": "adcfe4db254cb158789f9a7a39f7c577",
    "title": "游本愿寺",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "舟势已欲转，扶危杖柁工。",
      "紫藤在彼岸，祇借一帆风。"
    ]
  },
  {
    "id": "adcfe4db254cb1586b123884589dc75e",
    "title": "摄任丘令张君琴府以东坡雪浪石铭属题",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "至人发兴真卓诡，以画喻石石喻水。埋盆激水写离堆，坐揽岷峨五千里。",
      "岷峨到眼归不得，海上石芝行可食。鹤峰雪流舞阶砌，高斋法供无消息。",
      "阎浮一沤身一叶，嗟石与人谁主客，奇章平泉真大惑。",
      "不见北齐冢中石，去入谁家作阶墄。张侯也是好事人，藏此纸本如奇珍。",
      "岂会东坡思两孙，意亦故山聊心存。平山堂下君家园，树石幽好泉娟娟。",
      "何时宦成归林泉，百株石林对洼尊，仇池九华安足论。"
    ]
  },
  {
    "id": "adcfe4db254cb158fd5eccd08d383470",
    "title": "百字铭",
    "authorName": "吴汝纶",
    "authorId": "adcfe4db254cb158201d7288944626ad",
    "dynasty": "清",
    "content": [
      "远观山色，年年依旧如新，近视人情，渐渐不同往日。",
      "诗朋酒友，日会三千，知己心人，百无一二。",
      "花开兮，蝴蝶至，人困兮，亲戚疏。",
      "时来，谁不来；时不来，谁来。",
      "自跌倒，自爬起，靠人扶，都是假。",
      "亲戚朋友，说的是隔山话。且挨过三冬四夏，暂受些此痛苦，雪尽后再看梅花。"
    ]
  },
  {
    "id": "adcfe4db2550b6df24faa5f94e5a2a2d",
    "title": "晓渡扬子",
    "authorName": "沈荃",
    "authorId": "adcfe4db2550b6df932796901ef91c21",
    "dynasty": "清",
    "content": [
      "曙色初开扬子渡，片帆遥挂海门西。",
      "横江晓雾千峰失，隔岸寒云万堞齐。",
      "短棹苍茫渔浦外，长天缥缈雁行低。",
      "中流倚棹频回首，吴楚山川极望迷。"
    ]
  },
  {
    "id": "adcfe4db2550b6dfee4f3b105b04d33e",
    "title": "同徐宁庵宪副席竺来太守荥河秋望",
    "authorName": "沈荃",
    "authorId": "adcfe4db2550b6df932796901ef91c21",
    "dynasty": "清",
    "content": [
      "西风猎猎动寒波，荥水相逢一浩歌。",
      "广武秋阴迷旧垒，太行晴色下长河。",
      "黄蒿断岸奔流急，野寺疏杨夕照多。",
      "萧瑟那堪风景异，高天极目雁行过。"
    ]
  },
  {
    "id": "adcfe4db2550b6df1063e066bacb2dda",
    "title": "送张篑山学士归庐陵",
    "authorName": "沈荃",
    "authorId": "adcfe4db2550b6df932796901ef91c21",
    "dynasty": "清",
    "content": [
      "襆被萧萧出凤城，云霄极目重含情。",
      "片言岂诩回天力，三宿仍辞去国名。",
      "圣德优容昭日月，臣心愚朴本平生。",
      "曲江风度应相忆，莫恋空山猿鹤盟。"
    ]
  },
  {
    "id": "adcfe4db2550b6df2a8322359e9b0a59",
    "title": "清源怀旧",
    "authorName": "沈荃",
    "authorId": "adcfe4db2550b6df932796901ef91c21",
    "dynasty": "清",
    "content": [
      "晨鸡启重闉，城柝亦未缀。",
      "解缆乘细流，轻桡向晓发。",
      "凄凄下微霜，皎皎鉴寒月。",
      "惆怅问前途，郁纡感逝节。",
      "回首溯旧知，音徽已灭没。",
      "眷德思偏长，怀分情叹歇。",
      "虚期万里风，徒愧中流楫。",
      "十年过西州，凄怆心如结。"
    ]
  },
  {
    "id": "adcfe4db2557520827703ef87dfbbd65",
    "title": "题景福泉",
    "authorName": "章煦",
    "authorId": "adcfe4db2557520897d981192647c1db",
    "dynasty": "清",
    "content": [
      "欲写清白意，何如此雪泉。",
      "几人同臭味，一纸感云烟。",
      "是见前生相，因添见在缘。",
      "江湖已岁暮，相对正怡然。"
    ]
  },
  {
    "id": "adcfe4db255c80865884c016f4d614dc",
    "title": "旅馆不寐",
    "authorName": "方镛",
    "authorId": "adcfe4db255c8086d1457b72d1457b72",
    "dynasty": "清",
    "content": [
      "凉风起日暮，木叶莽萧萧。",
      "高馆一镫悄，故乡千里遥。",
      "虫声寒古壁，蝶梦醒残宵。",
      "明月不知处，离愁空酒浇。"
    ]
  },
  {
    "id": "adcfe4db256413896db63d1b162f813b",
    "title": "曹仁宪谨荣寿",
    "authorName": "苏衮荣",
    "authorId": "adcfe4db25641389d1457b72d1457b72",
    "dynasty": "清",
    "content": [
      "何年生甫诞维嵩，阖邑趋尘拜下风。",
      "案牍判馀神最暇，金银气识眼能空。",
      "琴鸣善治饶供职，馆辟翘才亦养蒙。",
      "为计行旌初至日，欢声一一已呼嵩。"
    ]
  },
  {
    "id": "adcfe4db256413896db63d1b4189a2de",
    "title": "曹仁宪谨荣寿",
    "authorName": "苏衮荣",
    "authorId": "adcfe4db25641389d1457b72d1457b72",
    "dynasty": "清",
    "content": [
      "神君飞舄乍鸣驺，小范胸兵克壮猷。",
      "团练使民皆有勇，戈袍为我赋同仇。",
      "鱼来入釜驱三面，雀亦飘翎遍一州。",
      "张弛只知持国体，独醒不肯笑时流。"
    ]
  },
  {
    "id": "adcfe4db256413896db63d1b7fb1852e",
    "title": "曹仁宪谨荣寿",
    "authorName": "苏衮荣",
    "authorId": "adcfe4db25641389d1457b72d1457b72",
    "dynasty": "清",
    "content": [
      "斯民何幸使君来，两袖风清济世才。",
      "疾苦输情佥志协，闾阎生计上心栽。",
      "鸿都经示童蒙告，鸡斗衅清鼠雀猜。",
      "陶冶能将群类铸，南山佳气满蓬莱。"
    ]
  },
  {
    "id": "adcfe4db256413896db63d1bfd42577b",
    "title": "曹仁宪谨荣寿",
    "authorName": "苏衮荣",
    "authorId": "adcfe4db25641389d1457b72d1457b72",
    "dynasty": "清",
    "content": [
      "讲席斯文课切磋，肯因小邑废弦歌。",
      "新成试院觚初破，自是虚堂鉴不磨。",
      "哕却鸾旗丝竹奏，输将鹤俸鼓钟和。",
      "奎声辉映弧星朗，到处葵忱听玉珂。"
    ]
  },
  {
    "id": "adcfe4db256413896db63d1bb13fdd3f",
    "title": "曹仁宪谨荣寿",
    "authorName": "苏衮荣",
    "authorId": "adcfe4db25641389d1457b72d1457b72",
    "dynasty": "清",
    "content": [
      "五载铜章此绾符，神仙风度解双凫。",
      "公堂鉴影金悬镜，止水盟心玉在壶。",
      "鞅掌几层劳抚字，折腰独不假驰驱。",
      "千秋寿祝修佳传，循吏将来是循儒。"
    ]
  },
  {
    "id": "adcfe4db256413896db63d1b493e934f",
    "title": "曹仁宪谨荣寿",
    "authorName": "苏衮荣",
    "authorId": "adcfe4db25641389d1457b72d1457b72",
    "dynasty": "清",
    "content": [
      "洛阳自昔会耆英，闲气又钟大雅生。",
      "丹壑趋庭诗礼教，紫陵晋爵梓桑荣。",
      "宦乡无奈思鲈脍，舆望殊深称兕觥。",
      "介寿跻堂登夏校，南飞一曲有馀情。"
    ]
  },
  {
    "id": "adcfe4db2569121b0fef661c02f0387d",
    "title": "开元寺晚眺",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "夕阳沈古寺，清净悟前因。",
      "钟版迦难意，香炉庆历春。",
      "僧官不让客，野马常骄人。",
      "兴替成何事，冰蟾又涌轮。"
    ]
  },
  {
    "id": "adcfe4db2569121b9d455dccfd4f2874",
    "title": "陈紫林以所画一鱼一刘海戏蟾寄赠兼索书匆匆作此答",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "松江曾记四腮鲈，万里归来老钓徒。",
      "三十六陂烟水阔，藤笺一幅墨痕孤。"
    ]
  },
  {
    "id": "adcfe4db2569121b9d455dccdd338cbc",
    "title": "陈紫林以所画一鱼一刘海戏蟾寄赠兼索书匆匆作此答",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "我亦江湖浪宕身，每从斗酒悟前因。",
      "与君共作蛟龙吼，可是烟波透网鳞。"
    ]
  },
  {
    "id": "adcfe4db2569121b9d455dccfc36b597",
    "title": "陈紫林以所画一鱼一刘海戏蟾寄赠兼索书匆匆作此答",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "忽把金钱幻老蟾，画图游戏更蹁跹。",
      "几回欲逐刘仙去，长看瑶台皓月圆。"
    ]
  },
  {
    "id": "adcfe4db2569121b9d455dccb8caa6de",
    "title": "陈紫林以所画一鱼一刘海戏蟾寄赠兼索书匆匆作此答",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "孝子闵贞高相国，本朝大写最知名。",
      "紫林楚产三巴客，元气淋漓万古情。"
    ]
  },
  {
    "id": "adcfe4db2569121bba9a50bd1a327265",
    "title": "雨后由西郊至龙居寺",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "梅雨连宵立夏前，鳞鳞细縠漾春田。",
      "秧针刺水青如沐，好是新晴卓午天。"
    ]
  },
  {
    "id": "adcfe4db2569121bba9a50bd75186ec5",
    "title": "雨后由西郊至龙居寺",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "岛屿潆洄忆昔时，分明湖水又涟漪。",
      "人家多傍绿杨住，一路春旗接酒旗。"
    ]
  },
  {
    "id": "adcfe4db2569121bba9a50bdaeddfd66",
    "title": "雨后由西郊至龙居寺",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "软舆摇兀似轻航，颇怪橙林碍日光。",
      "转过桥头迤南去，绿云如水蘸平冈。"
    ]
  },
  {
    "id": "adcfe4db2569121bba9a50bd6d8707d0",
    "title": "雨后由西郊至龙居寺",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "鱼婢蹙波常近市，鹤仙敛翼静听经。",
      "隔江隐隐招提出，四面松篁作画屏。"
    ]
  },
  {
    "id": "adcfe4db2569121bee8ac6c8f1857d9b",
    "title": "读杨蓉裳先生芙蓉山馆诗用集中李墨庄诗韵其二",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "踏遍好山水，奇光惬清节。",
      "饱饫烟霞气，溶溶一腔雪。",
      "摩挲三尺剑，尚带焉耆血。",
      "回首誓师时，浩歌声激烈。",
      "迸入五色肠，翻觉八叉拙。",
      "迩来染翰余，泊然味禅悦。"
    ]
  },
  {
    "id": "adcfe4db2569121b212b6b5d0a2d2202",
    "title": "九藤杖",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "沧江龙子卓水立，飞上青天爪甲湿。壶公伸手攫龙回，云归雨歇千山碧。",
      "昔日为竹骑长房，今日为藤扶颠张。是杖是龙那可测，精光炯炯千夫强。",
      "归来行脚半天下。倦卧匡床保婴姹。有客肩藤款筚门，健仆依依随长者。",
      "青城大峨花冥冥，五岳四镇苍然青。便欲登峰观日出，径跨长虬横海溟。",
      "游山有福未易得，到处且寻诗酒客。黄发友人今在无，绰约仙娥方食息。",
      "与君邂逅亦前缘，慎勿奔腾思舍旃。杖乡杖国知何似，试量佛顶谁媸妍。"
    ]
  },
  {
    "id": "adcfe4db2569121bbef4d28dfd2595f4",
    "title": "读杨蓉裳先生芙蓉山馆诗用集中李墨庄诗韵其一",
    "authorName": "张怀泗",
    "authorId": "adcfe4db2569121bd1457b72d1457b72",
    "dynasty": "清",
    "content": [
      "达不悔出山，穷不悔识字。",
      "诅祝且由人，饥饱行吾志。",
      "古今数君子，天与好才智。",
      "驭气如驭龙，按节如按骥。",
      "偶然脱羁勒，亦自有遐致。",
      "生平结古欢，不洒素丝泪。"
    ]
  },
  {
    "id": "adcfe4db25844becba5819c451cc1ede",
    "title": "渡安平",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "泛泛安平渡，微风试启窗。",
      "岸遥波侵树，山尽日沉江。",
      "水鹤归何独，沙禽浴自双。",
      "端居渺沧海，睹此觉心降。"
    ]
  },
  {
    "id": "adcfe4db25844bec368169ff2bf2b6fc",
    "title": "明月引",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "澄宇高云敛，团飞到处看。",
      "江山宜独夜，松桧自生寒。",
      "莎际幽虫作，阶前清露漙。",
      "披衣荡子妇，揽袂起长叹。"
    ]
  },
  {
    "id": "adcfe4db25844bec55ada08177163981",
    "title": "咏新篁",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "谷雨节序及，捎烟纷已齐。",
      "一林洋水曲，三月鹧鸪啼。",
      "转盖茅斋胜，翻令行客迷。",
      "何当风解箨，堤草共萋萋。"
    ]
  },
  {
    "id": "adcfe4db25844bec9606ae9e27dad0d8",
    "title": "宜亭",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "坐镇诸番静，孤亭惬所宜。",
      "海光摇画戟，竹影漾浮卮。",
      "魏阙长膺恋，林泉偶系思。",
      "风谣凭贡上，宁减白狼诗。"
    ]
  },
  {
    "id": "adcfe4db25844bec9606ae9ee77e89fd",
    "title": "宜亭",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "记厌承明值，来东已六年。",
      "英髦时接席，宗室固多贤。",
      "水槛朝垂钓，风亭午擘笺。",
      "槟榔皆手植，父老重流连。"
    ]
  },
  {
    "id": "adcfe4db25844bec2b47946436194f86",
    "title": "登朝天台",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "泱漭接虚无，台空瞰四隅。",
      "乍惊寒浪涌，惟见片云孤。",
      "拙宦东溟远，怀乡西日徂。",
      "不堪华鬓发，漂泊叹穷儒。"
    ]
  },
  {
    "id": "adcfe4db25844becbda1b3d65fd825cb",
    "title": "五烈墓",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "百年荒冢在，宁比玉钩斜。",
      "漫堕三春泪，惊摧五朵花。",
      "瘴乡空葬骨，绝海竟无家。",
      "应化虞兮草，临风共怨嗟。"
    ]
  },
  {
    "id": "adcfe4db25844becbda1b3d60acdecf7",
    "title": "五烈墓",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "遥念丛蒿地，王孙烈骨凭。",
      "未能依竹沪，犹胜望西陵。",
      "仿佛青螭驾，依稀赤豹乘。",
      "佩珰纷侍从，愁雾夜长凝。"
    ]
  },
  {
    "id": "adcfe4db25844becd740b2c518688b64",
    "title": "台阳八景",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "七鲲身外暮云生，赤嵌城边竞渡声。",
      "沙线茫茫连岛阔，蒲帆叶叶映霞明。",
      "鸣榔惟有渔樵侣，捩舵时同犵狫行。",
      "新月一钩悬碧汉，刚听画角咽初更。"
    ]
  },
  {
    "id": "adcfe4db25844becd740b2c50ceffcca",
    "title": "台阳八景",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "兹地曾经百六遭，时清渔火遍轻舠。",
      "屡探蛟蜃盘涡恶，那惧鼋鼍驾浪高。",
      "风定荧荧依古戍，宵分点点映寒涛。",
      "往来慵问乘除事，燃竹无心羡尔曹。"
    ]
  },
  {
    "id": "adcfe4db25844becd740b2c5cbca7528",
    "title": "台阳八景",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "大荒地险尽尧封，想见天兵克伪墉。",
      "故垒迄今盈百室，寒潮依旧卷千重。",
      "馀波南汇暹罗水，细沫东嘘日本峰。",
      "笑看舳舻争利涉，长年来往狎鸥踪。"
    ]
  },
  {
    "id": "adcfe4db25844becd740b2c5bb821028",
    "title": "台阳八景",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "火轮初出海波齐，一道云霞望眼迷。",
      "炯炯赤光射鲸背，嘐嘐清唱送天鸡。",
      "漫惊秋橘悬晖迥，那识扶桑拂影低。",
      "咫尺便应霄汉接，世人何处问端倪。"
    ]
  },
  {
    "id": "adcfe4db25844becd740b2c5790d1ebc",
    "title": "台阳八景",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "气激沧溟地轴摇，斐亭危坐听寒宵。",
      "沸腾洧水双龙斗，蹴踏天闲万马骄。",
      "蜀客漫夸巫峡浪，楚人厌说曲江潮。",
      "三山飘渺知何处，喷沫吹沤应未遥。"
    ]
  },
  {
    "id": "adcfe4db25844bec68bf4507af43c4ba",
    "title": "澄台观海",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "海上栖迟及早秋，登台骋望思悠悠。",
      "常虞雷雨从空下，始信乾坤镇日浮。",
      "湠漫由来围赤嵌，苍茫何处问舟邱。",
      "乘槎便欲从兹去，凭占星文入斗牛。"
    ]
  },
  {
    "id": "adcfe4db25844bec4925263b9b6063ed",
    "title": "凤山春雨",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "凤山南望海天遥，春至空蒙暮复朝。",
      "气动蛟龙初起蛰，声催螺蚌尽乘潮。",
      "潇潇馀响纷传幄，淰淰轻寒镇入宵。",
      "羁旅有情谁遣此，短檠相对伴萧寥。"
    ]
  },
  {
    "id": "adcfe4db25844bec41ca3b1169a65f23",
    "title": "半屏山夕照",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "屏山突兀映高空，树色山光入望中。",
      "一抹寒云开夕照，千竿疏竹动秋风。",
      "牛羊点点归茅巷，鸟雀啾啾下枳丛。",
      "欲倩郭熙无处写，纶巾相对意何穷。"
    ]
  },
  {
    "id": "adcfe4db25844bec317622ba1a66a374",
    "title": "琅娇听潮",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "欲向三山访巨鳌，琅娇岛外雪翻涛。",
      "何当一夜寒声壮，正值千崖秋气高。",
      "屡讶冯夷来击鼓，底须董女丁鸣璈。",
      "年来局蹐辕驹似，欲仗馀波洗郁陶。"
    ]
  },
  {
    "id": "adcfe4db25844bec2ffbf72de9997b9d",
    "title": "淡溪月夜",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "一片冰轮海上生，淡溪流水寂无声。",
      "长悬碧落何曾异，每到秋期分外清。",
      "浅渚惟闻寒蚓吊，疏林时有夜乌惊。",
      "国传龙伯知何处，便欲垂纶趁月明。"
    ]
  },
  {
    "id": "adcfe4db25844bec62f9879e25c3ec20",
    "title": "万丹港",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "万丹港水半篙寒，绝爱蒲帆一幅宽。",
      "向夕依依浮极浦，凌晨叶叶下前滩。",
      "青鱼大上时随影，白鸟低飞屡拂翰。",
      "来往行人频唤渡，沙头长是驻征鞍。"
    ]
  },
  {
    "id": "adcfe4db25844bec50826ec425216caf",
    "title": "冈山树色",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "海边岛树自敷荣，根浸沧溟荫愈清。",
      "高干排云涵蜃气，疏枝漏月送猿声。",
      "寔殊华夏何曾见，种别图经不解名。",
      "极目遥天青未了，长年迢递送人行。"
    ]
  },
  {
    "id": "adcfe4db25844bec7d7bcd57a81aa512",
    "title": "小琉球朝霞",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "朝来红紫射窗棂，海上明霞炫锦屏。",
      "远映三山鱼尾赤，高烘孤岛佛头青。",
      "光浮渊客时横脊，影照鶢鶋欲晒翎。",
      "安得日餐成五色，从教驻算百千龄。"
    ]
  },
  {
    "id": "adcfe4db25844becf556556db04cb4bd",
    "title": "石榴花",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "拗并茸蒲映酒尊，节临重五已开繁。",
      "争看如火南风树，那谢屯云西域根。",
      "子绽绿蛇珠颗颗，花垂红鹊羽翻翻。",
      "林阴弥望都如许，赖尔浓芳占小园。"
    ]
  },
  {
    "id": "adcfe4db25844beca29f2a72ea07b204",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "鸿爪留泥尽偶然，此生何意到瀛壖。",
      "彼苍怜局溪航小，放眼沧溟十丈船。"
    ]
  },
  {
    "id": "adcfe4db25844beca29f2a72f5525637",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "内地安知绝海滨，车行千里响辚辚。",
      "却思他日青齐路，辙迹纵横扑面尘。"
    ]
  },
  {
    "id": "adcfe4db25844beca29f2a72ec05b32b",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "番疆物类信难齐，炎帝图经失考稽。",
      "颇怪草名三脚鳖，争传人畜五鸣鸡。"
    ]
  },
  {
    "id": "adcfe4db25844beca29f2a722dc2845c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "疑移海底润犹濡，接干交柯色自殊。",
      "四尺翻嗤石卫尉，绕篱盈丈绿珊瑚。"
    ]
  },
  {
    "id": "adcfe4db25844beca29f2a72cbf807a7",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "鸣螀几日吊秋菰，出网鲜鳞腹正腴。",
      "顿顿饱餐麻虱目，台人不羡四腮鲈。"
    ]
  },
  {
    "id": "adcfe4db25844beca29f2a7206fa6446",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "争以柯亭异响传，嘉名肇锡岂徒然。",
      "夜凉风起戛苍玉，仿佛秋堂鸣七弦。"
    ]
  },
  {
    "id": "adcfe4db25844beca29f2a72be303c5f",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "入市果怜梨仔苃，垂檐花薄贝多罗。",
      "世人臭味应难识，一种差池可奈何。"
    ]
  },
  {
    "id": "adcfe4db25844beca29f2a72a8f9f42b",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "菊名献岁蕊含黄，点缀篱间异样香。",
      "微雨淡云风景好，早春犹认是重阳。"
    ]
  },
  {
    "id": "adcfe4db25844beca29f2a72bd08b6ee",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "晓起青青展嫩芽，淡黄乍变正栖鸦。",
      "绳床夜半不成寐，香扑一帘鹰爪花。"
    ]
  },
  {
    "id": "adcfe4db25844beca29f2a72f0c999ab",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "番蒜新收暑雨时，青虬卵剖满林垂。",
      "瀛壖自重蓬莱酱，应笑嵇含状未知。"
    ]
  },
  {
    "id": "adcfe4db25844beca29f2a72a81e124f",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "栩栩风摇番蛱蝶，依依露湿雪鸳鸯。",
      "任渠艮岳收珍异，省识名葩出大荒。"
    ]
  },
  {
    "id": "adcfe4db25844beca29f2a722a2a805f",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "尚剩差池两翼舒，阴阳变化费踌躇。",
      "牛哀为虎休惊怪，试看扑灯飞藉鱼。"
    ]
  },
  {
    "id": "adcfe4db25844beca29f2a72247f24ce",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "揉叶移时炫彩霞，凤仙从此减声华。",
      "玉台更合添新咏，别有东宁指甲花。"
    ]
  },
  {
    "id": "adcfe4db25844beca29f2a72c15b1fc0",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "牡丹曾号玉楼春，不道栀花誉望新。",
      "漫说齐名真忝窃，李御终让杜陵人。"
    ]
  },
  {
    "id": "adcfe4db25844beca29f2a722dcb5351",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "西望家山倍惘然，怪风盲雨度残年。",
      "花名含笑知何意，药解相思亦可怜。"
    ]
  },
  {
    "id": "adcfe4db25844beca29f2a723e224cf4",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "蒌叶包灰细嚼初，何殊棘刺强含茹。",
      "新秋恰进槟榔枣，两颊浮红亦自如。"
    ]
  },
  {
    "id": "adcfe4db25844beca29f2a726e58033a",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "柴门五月满蓬藜，闲把光风细品题。",
      "最爱千枝光照海，龙船花发四眉啼。"
    ]
  },
  {
    "id": "adcfe4db25844beca29f2a72caea908b",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "果号菩提荐玉盘，乍疑卢橘蔟团团。",
      "故乡隔海音书断，蜡里无因寄一丸。"
    ]
  },
  {
    "id": "adcfe4db25844beca29f2a7218663ae0",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "空思吴下摘杨梅，不见葡萄碧映苔。",
      "齿颊溅酸差强意，台疆六月熟黄来。"
    ]
  },
  {
    "id": "adcfe4db25844beca29f2a7238bfda12",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "院匝清阴爱刺桐，新英受庇长芳丛。",
      "惟应雪色𠺕吧鸽，相映闲阶白剪绒。"
    ]
  },
  {
    "id": "adcfe4db25844beca29f2a72b605a65c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "想见如来绀发鬖，荷兰移种海东南。",
      "谁知异果波罗蜜，别有佳名优钵昙。"
    ]
  },
  {
    "id": "adcfe4db25844beca29f2a723d5b5ea3",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "月类金盘堕海西，长廊深夜独扶藜。",
      "兰香旧畹名鸡爪，黍泛新醅号鸭蹄。"
    ]
  },
  {
    "id": "adcfe4db25844beca29f2a72af6f1bcf",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "溽暑薰人困欲迷，堆盘冷沁释迦梨。",
      "消除下土尘埃净，便接跏趺身毒西。"
    ]
  },
  {
    "id": "adcfe4db25844beca29f2a726d8c8223",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "炎方入夏太郎当，空想冰盘沁午凉。",
      "惟有倾翻椰子酒，从教一饮累千觞。"
    ]
  },
  {
    "id": "adcfe4db25844beca29f2a7290eb6fa1",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "草木隆冬竞茁芽，红黄开遍四时花。",
      "何须更沐温汤水，正月神京已进瓜。"
    ]
  },
  {
    "id": "adcfe4db25844beca29f2a72dacea059",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "擘红无复果园开，空忆明珠出蚌胎。",
      "忽见堆盘成一笑，海航新载荔支来。"
    ]
  },
  {
    "id": "adcfe4db25844beca29f2a724c9ef6bd",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "弱蕊柔茎倚架牢，偶然拔擢出蓬蒿。",
      "先生命比黄杨厄，羞问花名节节高。"
    ]
  },
  {
    "id": "adcfe4db25844beca29f2a72cc2ad9fb",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "茁白新抽暑月嘉，盈筐买就净无瑕。",
      "儿童拍手从旁笑，错认渔人海豆芽。"
    ]
  },
  {
    "id": "adcfe4db25844beca29f2a7225db947e",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "乍看草木自扶疏，那识根蟠背脊馀。",
      "悔吝动生安足怪，世间到处海翁鱼。"
    ]
  },
  {
    "id": "adcfe4db25844beca29f2a72456d2b99",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "春丁偶尔剩腥膻，鼠辈翻盆镇搅眠。",
      "径欲驱除尽夜半，琅娇奔马聘乌员。"
    ]
  },
  {
    "id": "adcfe4db25844beca29f2a72193004d5",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "凌晨香气沁重衾，远梦难成思不禁。",
      "欲向花前问消息，家山西望海云深。"
    ]
  },
  {
    "id": "adcfe4db25844beca29f2a7219b21991",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "海族渔人浪品题，一时传播信无稽。",
      "青红便号鹦哥样，拳缩何关新妇啼。"
    ]
  },
  {
    "id": "adcfe4db25844beca29f2a722bfaa426",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "五瓣蛮花擢素芳，浑如珠琲绕丛妆。",
      "任从居士耽禅寂，无那撩人七里香。"
    ]
  },
  {
    "id": "adcfe4db25844beca29f2a72e56d5ccc",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "闻道花田志粤村，海东喜见雪争繁。",
      "春风已过二三月，日永闲庭空闭门。"
    ]
  },
  {
    "id": "adcfe4db25844beca29f2a723b329d82",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "草草衔杯旅舍中，扬尘眯目镇蒙蒙。",
      "插萸空有登高兴，不奈朝来九降风。"
    ]
  },
  {
    "id": "adcfe4db25844beca29f2a7223344ee6",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "紫花如盎映山椒，结子垂垂像翠翘。",
      "消渴夜深难禁制，金茎流露进牙蕉。"
    ]
  },
  {
    "id": "adcfe4db25844beca29f2a724e520be8",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "终岁侯鲭绝冷厨，索居虽暇诮吾吾。",
      "朝盘快剖沱连荚，双角山前见绿珠。"
    ]
  },
  {
    "id": "adcfe4db25844beca29f2a72bb74bf89",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "戴壳含浆逐海波，千形万汇种纷罗。",
      "好寻渔父传覼缕，细展乌丝谱蚌螺。"
    ]
  },
  {
    "id": "adcfe4db25844beca29f2a72a08ecea6",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "栽成如栅阻牛羊，误认黄梨绕道旁。",
      "青实遍簪番妇髻，却憎重价购都梁。"
    ]
  },
  {
    "id": "adcfe4db25844beca29f2a7273cee89d",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "不识瀛壖草木衰，秋光渐近肃霜期。",
      "东皇海外无拘管，又见迎春再放时。"
    ]
  },
  {
    "id": "adcfe4db25844beca29f2a72f4eb8baf",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "鼍梁跨海溯秦营，兹地曾经望窈冥。",
      "只为蓬壶三岛近，至今有果号长生。"
    ]
  },
  {
    "id": "adcfe4db25844beca29f2a72e5db4eef",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "瓜蔓延缘上板扉，流萤元夜弄辉辉。",
      "非关腐草当春化，直是淹留不肯归。"
    ]
  },
  {
    "id": "adcfe4db25844beca29f2a72cf670b9b",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "宁比瑶塘称并蒂，漫依玉砌诩交枝。",
      "惟应呼作绸缪草，免使佳名混泽芝。"
    ]
  },
  {
    "id": "adcfe4db25844beca29f2a72304e3ecd",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "亭亭青节肖筼筜，面吐霏霏胜栗黄。",
      "翻笑广文食不足，日宽围带望桄榔。"
    ]
  },
  {
    "id": "adcfe4db25844beca29f2a72ee679b15",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "漫道龙宫出秘方，灵虚殿迩路茫茫。",
      "蠲除瘴疠轻卢扁，觅得冈山三保姜。"
    ]
  },
  {
    "id": "adcfe4db25844beca29f2a726f726363",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "滥窃南枝姓氏同，飘零长恨五更风。",
      "一丛开放遽如许，问日前庭始可中。"
    ]
  },
  {
    "id": "adcfe4db25844beca29f2a7239a1367c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "微虫变化侧根粗，珍重台人号蔗姑。",
      "争似坡公羁岭峤，赋成蜜唧笑胡卢。"
    ]
  },
  {
    "id": "adcfe4db25844beca29f2a72aa53f3c6",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "龙钟番叟鬓成丝，逝去流光总未知。",
      "不解绛人书甲子，黍收惟记一年期。"
    ]
  },
  {
    "id": "adcfe4db25844beca29f2a72fe85ee1c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "瓜小庖厨进未堪，连宵露白气初涵。",
      "猩红摘下供书案，合配黄来佛手柑。"
    ]
  },
  {
    "id": "adcfe4db25844beca29f2a721edcc489",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "中虚仿佛此君容，树号婆罗世未逢。",
      "凿就团团置髹几，诘朝便册管城封。"
    ]
  },
  {
    "id": "adcfe4db25844beca29f2a72dd53fc72",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "霜后馀荷尚贴钱，旧雷长是接新年。",
      "阴晴十月浑难定，好似江南梅雨天。"
    ]
  },
  {
    "id": "adcfe4db25844beca29f2a72fb1fdd1c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "匆匆寒暑类惊湍，又见青青辣芥盘。",
      "节气刚逢六月朔，曲红抟就半年丸。"
    ]
  },
  {
    "id": "adcfe4db25844beca29f2a727b99da69",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "八足双螯出水浔，君谟误食笑难禁。",
      "不知许事自佳耳，且食沧溟斗大蟳。"
    ]
  },
  {
    "id": "adcfe4db25844beca29f2a725fc76c79",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "佳名黍窃擅番疆，照耀群分晓日光。",
      "争似法曹年正少，漫夸誉望出扶桑。"
    ]
  },
  {
    "id": "adcfe4db25844beca29f2a72adb820ff",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "衍就波提十万偈，偶拈花笑脱言诠。",
      "法华寺里刚留种，来自牟尼忉利天。"
    ]
  },
  {
    "id": "adcfe4db25844beca29f2a728e23244a",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "强称此宅为吾有，那识消沉向此中。",
      "若见鹦螺应一笑，诸君尽属寄居虫。"
    ]
  },
  {
    "id": "adcfe4db25844beca29f2a7248c6416e",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "投赠曾闻赋卫风，蛮州种别干如铜。",
      "了无香味传书案，滥窃乌栏正未公。"
    ]
  },
  {
    "id": "adcfe4db25844beca29f2a72de0a1ef7",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "难钻七十二纵横，蹢躅元夫海岸行。",
      "为有文章如玳瑁，便邀五鼎事煎烹。"
    ]
  },
  {
    "id": "adcfe4db25844beca29f2a72345eb481",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "别饶节凸雪霜姿，戴谱分宗尚未知。",
      "移得一丛佛眼竹，朝来便置越州瓷。"
    ]
  },
  {
    "id": "adcfe4db25844beca29f2a72fe33d4c5",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "角黍悬蒲俗共夸，漫惊踪迹滞天涯。",
      "海东五日标新样，儿髻环簪虎子花。"
    ]
  },
  {
    "id": "adcfe4db25844beca29f2a7247728e74",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "东邻酿熟夜相招，潋滟长盈贮月瓢。",
      "任彼伯伦颂酒德，不堪苦口进糖烧。"
    ]
  },
  {
    "id": "adcfe4db25844beca29f2a7201d02eda",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "不见飞花似雪飘，惟馀刺竹伴无聊。",
      "蓦逢一树河西柳，远胜隋堤千万条。"
    ]
  },
  {
    "id": "adcfe4db25844beca29f2a7288d467f3",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "乘兴飘然渡海东，便思大脔出厨中。",
      "那知蕉鹿终成梦，食指长惭误子公。"
    ]
  },
  {
    "id": "adcfe4db25844beca29f2a7200dfbd73",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "子菜初生漾碧漪，金鸦南至翼低垂。",
      "琅娇山下施罛集，正是乌鱼大上时。"
    ]
  },
  {
    "id": "adcfe4db25844beca29f2a72883b7136",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "无酒东来倍怆神，鹅黄新造味清醇。",
      "朝来漉就光浮盎，何减荣阳土窟春。"
    ]
  },
  {
    "id": "adcfe4db25844beca29f2a7299134eb4",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "夜半丹霞照海漘，沧溟日出气清新。",
      "世人狎视黄金橘，那识扶桑地大轮。"
    ]
  },
  {
    "id": "adcfe4db25844beca29f2a72554547cd",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "簪奈都人漫共夸，未知异品出天涯。",
      "惟应蒋诩新开径，合种东瀛三友花。"
    ]
  },
  {
    "id": "adcfe4db25844beca29f2a72ddd05ffb",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "漫讶飞霜暑路中，舳舻货殖倍三农。",
      "海东千亩饶甘蔗，何啻人间千户封。"
    ]
  },
  {
    "id": "adcfe4db25844beca29f2a7237e65890",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "高士心栖不二门，兴亡坐阅似晨昏。",
      "坛南数亩闲花竹，道是当年梦蝶园。"
    ]
  },
  {
    "id": "adcfe4db25844beca29f2a72ada6b755",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "缅想渡江歌阿童，何如元干乘长风。",
      "只愁飓作鲸波恶，但占天边屈鲎虹。"
    ]
  },
  {
    "id": "adcfe4db25844beca29f2a72eaedcd33",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "新醪刚熟舞婆娑，方丈筵陈百不多。",
      "买就管豪囷蠢缩，可怜王约奈痴何。"
    ]
  },
  {
    "id": "adcfe4db25844beca29f2a72d60f3b74",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "谁云羁客坐无聊，姬侍横陈伴寂寥。",
      "青佩遍垂裙带豆，朱颜纷坼美人蕉。"
    ]
  },
  {
    "id": "adcfe4db25844beca29f2a72749cb669",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "姹李夭桃竞放颠，家山习见未为妍。",
      "番姜压树暹兰吐，一日还欣见二贤。"
    ]
  },
  {
    "id": "adcfe4db25844beca29f2a7236cd0894",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "生同庶草碧离离，却号含羞为阿谁。",
      "遥想甬东辞老日，九原无面见鸱夷。"
    ]
  },
  {
    "id": "adcfe4db25844beca29f2a728e6e985f",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "隆冬单袷汗仍流，微雨才零便似秋。",
      "谁信飓风三日作，炎方六月御羊裘。"
    ]
  },
  {
    "id": "adcfe4db25844beca29f2a729b39dafd",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "玉延刀切胜琼瑰，长记花临五月开。",
      "别有细抽番薯好，漫传嘉种自文来。"
    ]
  },
  {
    "id": "adcfe4db25844beca29f2a727ded0632",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "诸番镇日射伊尼，竹箭藤弓每自随。",
      "仆谷颠坑宁敢悔，只缘辛苦觅胎皮。"
    ]
  },
  {
    "id": "adcfe4db25844beca29f2a729897ad09",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "解箨声清迥不凡，欲参玉版践巉岩。",
      "千头觳觫穿林出，味苦难禁太守馋。"
    ]
  },
  {
    "id": "adcfe4db25844beca29f2a72399606c0",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "迎风灼灼照窗楹，潘县翻同渭亩名。",
      "谁料此君遽如许，何殊靖节赋闲情。"
    ]
  },
  {
    "id": "adcfe4db25844beca29f2a721187d535",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "新鹂几日啭高枝，碧蔓纠缠绕架垂。",
      "细雨斜风寒食过，四英含蕊正离离。"
    ]
  },
  {
    "id": "adcfe4db25844beca29f2a7218cbdb6c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "翠盖团团小叶青，万花攒蔟弄芳馨。",
      "炎州不识冰霜厉，看取盆开泼雪形。"
    ]
  },
  {
    "id": "adcfe4db25844beca29f2a72aee0e91f",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "漫称膏壤事耕深，再熟田畴力不任。",
      "惟有东西二港地，小春时节出秧针。"
    ]
  },
  {
    "id": "adcfe4db25844beca29f2a72cbd29da5",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "熟番形貌肖猿猱，渐制衣裾慕胜流。",
      "但羡唐山无限好，安知文物萃神州。"
    ]
  },
  {
    "id": "adcfe4db25844beca29f2a7286b47691",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "青州从事出遐方，照座浑如琥珀光。",
      "珍重数杯啊啂酒，颓然成醉遇周郎。"
    ]
  },
  {
    "id": "adcfe4db25844beca29f2a72b1938d33",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "未堪皇树斗声华，磊落前庭亦复嘉。",
      "坐进一盘柑子蜜，何输七碗玉川茶。"
    ]
  },
  {
    "id": "adcfe4db25844beca29f2a72d0c4eb32",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "栩栩浑如蛱蝶轻，仙人手植号金茎。",
      "任教拗取盈头插，未必蓬壶便列名。"
    ]
  },
  {
    "id": "adcfe4db25844beca29f2a72376c4b98",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "仄行郭索出沧漘，丑劣形殊镇骇人。",
      "料得中书应罢食，将糖免使议门人。"
    ]
  },
  {
    "id": "adcfe4db25844beca29f2a7274ea1693",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "仿佛沧溟见玉人，合茹珍重口生春。",
      "谁云分体吴宫里，不及江妃罗袜尘。"
    ]
  },
  {
    "id": "adcfe4db25844beca29f2a72cdbf490b",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "弱羽缡褷似不禁，时人却号九皋禽。",
      "只缘举目无空阔，共此云霄一片心。"
    ]
  },
  {
    "id": "adcfe4db25844beca29f2a72e270722d",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "轻缯作裤白罗襦，那识家仍担石无。",
      "明烛华灯喧夜半，分曹到处快呼卢。"
    ]
  },
  {
    "id": "adcfe4db25844beca29f2a72b4b640bd",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "寒暑乖违物候偏，蛮花随意烂瀛壖。",
      "独馀一事艰推测，不见蜂狂蝶放颠。"
    ]
  },
  {
    "id": "adcfe4db25844beca29f2a722408eab2",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "九瓣香从内地分，恰宜对酒吐氤氲。",
      "微官飘泊东溟远，那得传柑馈细君。"
    ]
  },
  {
    "id": "adcfe4db25844beca29f2a7259fe0d00",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "谁把琼瑶万朵装，未堪蹴鞠筑球场。",
      "挥毫难写垂藤态，只合丹青付赵昌。"
    ]
  },
  {
    "id": "adcfe4db25844beca29f2a72e97f3854",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "淡白轻红逐队分，安知蚕织事辛勤。",
      "倦抛绣线无馀事，快嚼槟榔胜酒醺。"
    ]
  },
  {
    "id": "adcfe4db25844beca29f2a72f67845a0",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "常时微步踏莓苔，北舍南邻镇往回。",
      "水麝薰传罗袖阔，非关寒食踏青来。"
    ]
  },
  {
    "id": "adcfe4db25844beca29f2a72aa23a05c",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "甘蕉舒绿蔼如云，花放惟应配茜裙。",
      "何事偏蒙君子号，固宜修竹出弹文。"
    ]
  },
  {
    "id": "adcfe4db25844beca29f2a7222104634",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "好是风和景物妍，野花盘髻胜金钿。",
      "乍闻笑语来天半，番女轻盈戏渺绵。"
    ]
  },
  {
    "id": "adcfe4db25844beca29f2a727c2b38f0",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "南至阳生气尽苏，恨无飞雪点红炉。",
      "团圞坐饮称添岁，一幅升平外海图。"
    ]
  },
  {
    "id": "adcfe4db25844beca29f2a7289d0e8a8",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "黉舍周遭任卓锥，庾郎鲑菜镇相宜。",
      "东西压架颁书遍，顷刻家成十万赀。"
    ]
  },
  {
    "id": "adcfe4db25844beca29f2a723c724d54",
    "title": "尸位学署岑寂无聊泛泛随流迹近渔父每有闻见辄宣讴咏因名瀛涯渔唱",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "生涯任运自蘧蘧，踪迹应如海上渔。",
      "安得广张六百钓，从教举国饱鲸鱼。"
    ]
  },
  {
    "id": "adcfe4db25844bec538d53fed4ca4b2a",
    "title": "池上曲",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "初来池上时，水满新杨蘸。",
      "仳别叹兼旬，田田荷已泛。",
      "荷泛稗相依，水风扬袷衣。",
      "颓阳不忍去，来月暮言归。"
    ]
  },
  {
    "id": "adcfe4db25844bec2ce50335e51eee20",
    "title": "蟋蟀咏",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "白露滴疏芜，清风肃飞阁。",
      "验彼候虫鸣，始知岁摇落。",
      "入耳促悲丝，绕庭急哀籥。",
      "遂令欢娱场，倏地成寂寞。",
      "志士惜日征，寡女叹居索。",
      "华发其如何，感此中夜作。"
    ]
  },
  {
    "id": "adcfe4db25844becce3dcd00452e9888",
    "title": "海中观日出",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "我生守蓬蒿，寸步困偪仄。",
      "忽成沧海游，捩眼恣天色。",
      "坤舆漾空虚，洪河洵涓滴。",
      "扶桑浇悬根，滇㴐知不隔。",
      "夜半天鸡鸣，霞烧半海赤。",
      "绛阙烂温汾，三山下临逼。",
      "掉头顾平地，夜气正黝黑。",
      "良久火轮出，游氛渐开辟。",
      "燋劳念冯生，始觇东方白。",
      "安知金鸦辉，早射昆仑脊。"
    ]
  },
  {
    "id": "adcfe4db25844becb392def7b269f23e",
    "title": "海中见澎湖岛以无风不能至",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "五日叹羁迟，六日漩尤静。",
      "意轻溟涨阔，目炫阳乌烱。",
      "飞廉谢冰夷，逃窜深戢影。",
      "穹苍虚相涵，一气同溟涬。",
      "乌鲨狎澹濧，拨剌时一逞。",
      "舵移昧远近，寸碧出俄顷。",
      "安辨根虚无，常虞失㜊奵。",
      "气蹻未可乘，临空殊耿耿。"
    ]
  },
  {
    "id": "adcfe4db25844bec246493ef2860be57",
    "title": "澎湖",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "澎湖一穷岛，外海称险隘。",
      "东南控制静，内地安栖息。",
      "山童草木荒，潮涸盐卤塞。",
      "地潟不宜稼，耙犁安所力。",
      "波涛狎床帏，蛟鼍轻蜥蝪。",
      "肆其虓阚性，溟涨犹偪仄。",
      "粟米自东来，未能饱饥膈。",
      "修鳞与团介，炰脍无不得。",
      "天兵昔东下，万艘暍荷戟。",
      "神畀将军泉，至今喷湢㳁。",
      "东临望台疆，时见山尻脊。",
      "西飙会有期，便挂如云席。"
    ]
  },
  {
    "id": "adcfe4db25844beca416b0f0f66cacf9",
    "title": "由黑水沟夜泛小洋",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "舟过黑水沟，舵工颜如墨。",
      "畏惊骊龙睡，樯橹快掀击。",
      "回瞻黑奔浑，弱胆尚馀惕。",
      "行旆飒飘扬，帆张迅弩激。",
      "便堪瀛壶游，却恐银潢逼。",
      "夜久风更怒，崩涛恣漰湱。",
      "何得万鼓角，号呶鬨深黑。",
      "苍茫神鬼集，哀伤天地窄。",
      "始知潜鳞介，噞喁伸腷臆。",
      "兹行固留滞，肝肠已结塞。",
      "宵征太苍黄，履险更迷适。",
      "谁能鞭羲车，光展阳乌翼。"
    ]
  },
  {
    "id": "adcfe4db25844becbec9734f63006ede",
    "title": "七鲲身",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "台疆肖弯弩，千里射潮汐。",
      "鲲身劈半环，小曲百里窄。",
      "团束内河流，明镜安台脊。",
      "少女逞狡狯，撼动天光碧。",
      "气连沧海昏，险自洪荒画。",
      "修鳞欲来游，肮脏鬐阻格。",
      "内河望鲲身，隐隐凸浮碛。",
      "朅来勿押侮，下逼蛟龙腋。"
    ]
  },
  {
    "id": "adcfe4db25844beca04dd4f6289bd0d0",
    "title": "内河",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "出险泊内河，回覕犹馀恐。",
      "幸逃灭顶凶，敢夸投璧勇。",
      "内河亦海流，夷险差安悚。",
      "波深不盈寻，悬晖漾清溶。",
      "窄爱舴艋轻，宽辞市舶耸。",
      "潮回卤地涸，舟小邱山重。",
      "陆行迅摧涛，百口号呼汹。",
      "鸨鹢倏骇散，鲲鲕怖群踊。",
      "力疲挠寸进，艰胜登秦陇。",
      "森森认城郭，历历分畦垄。",
      "兹行饱艰虞，快听啼寒蛩。",
      "西风飒毛鬓，秋霜惊种种。"
    ]
  },
  {
    "id": "adcfe4db25844bec4bac92bf14f40ecb",
    "title": "安平镇",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "重镇压瀛壖，周遭树营栅。",
      "东回瞻府治，十里惊湍隔。",
      "仡仡番子城，荷兰旧擘画。",
      "兴朝声教阔，外海恣开辟。",
      "维天生五材，并用敢离逿。",
      "设帅制狡犷，心输由吭扼。",
      "大阅当严冬，千艘壅潮窄。",
      "皂纛咽笳鼓，摩动闪云隙。",
      "令传齐三呼，狂趡汹涛黑。",
      "仿佛遌鲸鲵，森森斗鋋戟。",
      "誓将髑髅鏖，肯惜腰膂磔。",
      "渊客窜污淤，海童韬踪迹。",
      "张幕简趫材，僄狡迅鹯击。",
      "将军粲然笑，磊落赉金帛。",
      "颓阳入蒙泛，馀霞烂西赤。",
      "饮至动铙歌，沧溟夜寥阒。"
    ]
  },
  {
    "id": "adcfe4db25844bec39f1caef3faf26dd",
    "title": "癸未1763岁秋八月公俸满西渡予作五古一篇上之",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "于越古奥区，千岩竞苍翠。",
      "郁烝干青冥，光涵瑚琏器。",
      "大雅溯根原，寔为名家裔。",
      "贯穿七略书，摛藻春葩丽。",
      "廿年官刑曹，时切平允志。",
      "持议无敢挠，屹若山岳锐。",
      "每岁上谳书，屡荷天颜霁。",
      "曰兹大小狱，是臣称职司。",
      "遂令天下民，咸受协中治。",
      "继命守瓯闽，清霜肃瘴疠。",
      "量移沧海东，经纶出腹笥。",
      "欲颂驺虞仁，弥厉鹰鹯鸷。",
      "化裁葛亮严，神明郑侨惠。",
      "听断胜燃犀，魑魅潜逋避。",
      "浩荡千里间，卧狗足生毳。",
      "黠胥无完裾，憔悴涕濡鼻。",
      "民番轻丰收，狼藉攒遗穟。",
      "制府释焦劳，永无东顾累。",
      "兹将航溟涨，筮日整行骑。",
      "煌煌贤能名，早已御屏记。",
      "恐留官神京，轩车难再至。",
      "斯须乞居停，慰我民番思。"
    ]
  },
  {
    "id": "adcfe4db25844bec6cbac14eccbf705e",
    "title": "暗洋",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "海客传逸事，令我再三叹。",
      "有岛绝居民，花浓竹欹乱。",
      "红彝拿舟来，留种置行馆。",
      "再至烛遗书，堕泪浩如霰。",
      "怆伤人代促，黝黑岁序半。",
      "羲车厌修辔，暑退快脱绊。",
      "安知秋阳辉，长此冬夜漫。",
      "山魈恣彳亍，魍魉互窥瞷。",
      "大荒固多异，两仪无更换。",
      "谁能凿空虚，启闭作昏旦。",
      "甚类烛龙诬，何减诺皋谩。",
      "空堂夜杳阒，泱漭望河汉。"
    ]
  },
  {
    "id": "adcfe4db25844bec380a43ef9b5d8e93",
    "title": "半屏山",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "兹山名肖形，屈膝裂半曲。",
      "造物憎美尽，吝此黛色足。",
      "自昔蕴精灵，警火鸣逸躅。",
      "猎徒欲罝捕，奇兽宁国育。",
      "新曦相照耀，时霔深栉沐。",
      "哀猿啼一声，蕨迸万茎绿。"
    ]
  },
  {
    "id": "adcfe4db25844bec248bc43f97be138c",
    "title": "登龟山忆家",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "怒石势欲落，哀狖啼啾啾。",
      "攀援无尺土，寸步犹淹留。",
      "槎枒千章木，终古闻飕飗。",
      "阳乌避荟蔚，六月思重裘。",
      "升高瞰巨浸，端倪洵难求。",
      "洪涛蘸云霓，湠漫不可收。",
      "缅渺望乡邑，西接昆仑邱。",
      "王母竟何许，玄圃空悠悠。",
      "想像扶桑枝，垂椹光十洲。",
      "安能驭鸾鹄，饱啖销羁忧。"
    ]
  },
  {
    "id": "adcfe4db25844bec532792291f872648",
    "title": "打鼓山",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "鼓山邑右辅，百里见尻骨。",
      "狰状类孤罴，修脚踏涨渤。",
      "兹地萃舟航，宄黠时出没。",
      "道乾昔败衄，袽船渍番血。",
      "谁为覼缕传，毋乃涉荒忽。",
      "森森朴𣙙材，营伍樵苏窟。",
      "代期三年瓜，口粮随月拨。",
      "猛性阚虎哮，赖此朝夕活。",
      "居民慑乳羊，腰镰不敢越。",
      "将军巡哨堡，清笳暮幽咽。"
    ]
  },
  {
    "id": "adcfe4db25844becf8f2e7bf912c254f",
    "title": "冈山顶有螺蚌蛎房遗壳甚夥赋之",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "冈山三百仞，云压吐油油。",
      "蚌螺辞洪涛，陆死昧所由。",
      "蒙鸿溯开辟，万川壅倒流。",
      "嵚崟堕汩没，漱激重泉幽。",
      "吞舟如山鲸，突兀时来游。",
      "戴壳亦狡愤，弄潮镇淹留。",
      "波穷忽蹭蹬，呀呷失所求。",
      "含浆恋污淤，涎壁成拘囚。",
      "安知十万代，坏涸茀青畴。",
      "委形埋瘴疠，攒集虫蚁搜。",
      "樵苏惊磊砢，舌挢不得收。",
      "乘除自古然，天地终悠悠。"
    ]
  },
  {
    "id": "adcfe4db25844bec08550eac8cce0bea",
    "title": "初至凤山即访小琉球所在以海道险阻不能至",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "黄石东行平海卫，浪蘸虹霓湿修曳。",
      "天清时见小琉球，一点青螺漾空际。",
      "舟行万里随天风，探奇默祷蛟螭宫。",
      "便邀海若相感动，波攒叠巘青摩空。",
      "安知琉球何者是，转瞬阴云迷尺咫。",
      "到官两日席未暖，欲践层峦恣双眼。",
      "风颠浪吼冰夷怒，即恐灵鳌倏移去。",
      "咄哉神閟焉可窥，倚天猿啸无穷期。"
    ]
  },
  {
    "id": "adcfe4db25844bec95c937be2b4381b9",
    "title": "火山",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "猫雾接猫罗，二山若联甒。",
      "其东竞巊溟，破瘴青烟举。",
      "入宵势尤炽，光射倭人橹。",
      "想像垠崖交，磊落燖炰聚。",
      "独脚走且僵，安问麠与麈。",
      "石崩激砰磕，枯欹压杗柱。",
      "狞飙倏荡簸，转瞬添焦土。",
      "蕴隆朱𤒦窟，谅有千岁鼠。",
      "修毛扳拔茸，焱焱光腾杼。",
      "织成火浣布，被服骄彊御。",
      "兹山神灵閟，有路不敢取。",
      "异物幸绝传，诸番免囹圄。"
    ]
  },
  {
    "id": "adcfe4db25844becea38936dfd0663d7",
    "title": "鸡笼山",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "维水之所归，星辰恣荡潏。",
      "大地一巨岛，矧兹千里凸。",
      "要之南北殊，亦有寒燠别。",
      "鸡笼北境尽，闻有照海雪。",
      "未随瘴销镕，长留寒凛冽。",
      "蛟鼍冻局缩，魍魉避澄澈。",
      "溯初缠世网，灵台渐磨灭。",
      "催迫羲车奔，昏迷斗柄斡。",
      "百年音过耳，一逝箭离筈。",
      "家山当严冬，皑皑沁肌骨。",
      "冷逼町疃隘，僵卧扃关闭。",
      "可怜堆琼瑶，乌能旋蹩躠。",
      "何如溟涨开，浩荡霏玉屑。",
      "风姨快展布，滕六逞浇泼。",
      "气侵凝碧宫，光射瀛洲闼。",
      "愿赉济胜具，跣踏万壑洁。",
      "目睛刮翳障，脏腑洗污涅。",
      "剖开蒂芥胸，还纳团圞月。",
      "丹田沃神泉，天鼓叩清越。",
      "安期挹咫尺，木公许参谒。",
      "刀圭一朝授，羽翼生俄忽。",
      "上乘万里风，振迅鬖髿发。",
      "遨游蔚蓝天，金殿蜷雌蜺。",
      "玉女笑投壶，人寰惊列缺。",
      "确隤固无尽，灵芽亦不折。",
      "相与竟终古，安知时代阅。"
    ]
  },
  {
    "id": "adcfe4db25844bec822de095af606bd5",
    "title": "鹿耳门",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "精卫衔石填洪涛，羽毛秃尽波仍高。",
      "至今砧崿剩遗迹，潜藏海底相周遭。",
      "戈矛咫尺铦争向，脱舵失凭心胆丧。",
      "崩腾陡觉眼光迷，造次顿许蛟鼍葬。",
      "忆昔天兵动地来，潮添十丈千艘开。",
      "鲸鲵鏖战窟宅净，孽血雨洒腥风霾。",
      "有道由来四裔守，地险重扃复何有。",
      "登崖张宴对沧溟，浮天潋滟临樽酒。"
    ]
  },
  {
    "id": "adcfe4db25844bec884b04c1fce0b5b1",
    "title": "台湾府",
    "authorName": "朱仕玠",
    "authorId": "adcfe4db25844becd1457b72d1457b72",
    "dynasty": "清",
    "content": [
      "海中望台山，山形倏明灭。",
      "合沓乘风潮，闯然临巀嶭。",
      "自从凿混沌，狉獉狎噬啮。",
      "安知万祀后，冠裳俨森列。",
      "南北千里馀，竹木青轇轕。",
      "相传鸡笼阴，犹有太古雪。",
      "海流日砰訇，海巘长屼𡾐。",
      "野鹤适何来，拚飞恣寥泬。"
    ]
  },
  {
    "id": "adcfe4db258cf2d61dee19f3f59bccdd",
    "title": "谢竹溪诸子",
    "authorName": "汪宜秋",
    "authorId": "adcfe4db258cf2d6d1457b72d1457b72",
    "dynasty": "清",
    "content": [
      "惠比指囷赠，情同挟纩温。",
      "感深惟有泪，欲报恐无门。",
      "得食诸雏长，衰宗一线存。",
      "应知姑与舅，泉下亦衔恩。"
    ]
  },
  {
    "id": "adcfe4db258cf2d61dee19f3e6c704da",
    "title": "谢竹溪诸子",
    "authorName": "汪宜秋",
    "authorId": "adcfe4db258cf2d6d1457b72d1457b72",
    "dynasty": "清",
    "content": [
      "回头语儿辈，汝勿太憨痴。",
      "不有诸君子，何堪卒岁时。",
      "可怜饥冻久，未敢再三辞。",
      "他日如成立，生生尸祝之。"
    ]
  },
  {
    "id": "adcfe4db258cf2d600cf949c8006d464",
    "title": "题吴兰雪《新田十忆图》",
    "authorName": "汪宜秋",
    "authorId": "adcfe4db258cf2d6d1457b72d1457b72",
    "dynasty": "清",
    "content": [
      "一幅生绡一段春，乡心真似转车轮。",
      "宵深便有梦归去，也恐难分十处身。"
    ]
  },
  {
    "id": "adcfe4db258cf2d600cf949cdce554a3",
    "title": "题吴兰雪《新田十忆图》",
    "authorName": "汪宜秋",
    "authorId": "adcfe4db258cf2d6d1457b72d1457b72",
    "dynasty": "清",
    "content": [
      "晴窗闲展玉丫叉，画里春风各一家。",
      "生性清寒侬自笑，就中毕竟爱梅花。"
    ]
  },
  {
    "id": "adcfe4db258cf2d600cf949c5279710c",
    "title": "题吴兰雪《新田十忆图》",
    "authorName": "汪宜秋",
    "authorId": "adcfe4db258cf2d6d1457b72d1457b72",
    "dynasty": "清",
    "content": [
      "儿家旧宅频迁徙，也要良工画几方。",
      "只是不堪追忆了，门庭冷落故园荒。"
    ]
  },
  {
    "id": "adcfe4db258cf2d63a31dfb70f9aceba",
    "title": "频伽水村图",
    "authorName": "汪宜秋",
    "authorId": "adcfe4db258cf2d6d1457b72d1457b72",
    "dynasty": "清",
    "content": [
      "深闺未识诗人宅，昨夜分明梦水村。",
      "却与图中浑不似，万梅花拥一柴门。"
    ]
  },
  {
    "id": "adcfe4db258d6774fb57d793bbcd08c5",
    "title": "闲坐",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "晴光来满院，树影入层墀。",
      "洗砚磨新墨，拈毫改旧诗。",
      "一花才隐约，双蝶正差池。",
      "坐到斜阳晚，林梢月上时。"
    ]
  },
  {
    "id": "adcfe4db258d6774619c6d842b1fc418",
    "title": "西楼听雨偕二弟作",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "梧叶萧萧响未停，最难剪烛语丁宁。",
      "追随方幸从经幄，温凊尤欣侍寝庭。",
      "深院滴残三径绿，寒窗冷透一镫青。",
      "联床且与吟春草，读杜论苏说典型。"
    ]
  },
  {
    "id": "adcfe4db258d67741d3f46a3495ff799",
    "title": "雨窗闲坐",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "久雨窗明暗，秋云去复还。",
      "风泉堪倚槛，尽日听潺湲。"
    ]
  },
  {
    "id": "adcfe4db258d6774269c4d0b58bd4be8",
    "title": "溪上松声",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "一水依秋碧，孤松夹岸疏。",
      "涛声来雨后，远籁在风初。"
    ]
  },
  {
    "id": "adcfe4db258d67746a20e5f4fa545be0",
    "title": "秋夜",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "月明觉秋冷，人定觉秋清。",
      "帘透疏梅影，无花亦有情。"
    ]
  },
  {
    "id": "adcfe4db258d67747301723ee98cc3bb",
    "title": "舟行至湖口作",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "谁向风前吹竹箫，箫声呜咽还飘摇。",
      "我从南武过湖口，肖我离思为写描。",
      "晚来湖畔行人少，惟有湖边双白鸟。",
      "箫声渐远风篁来，篁杂水声鸣未了。",
      "湖边隐者谁家宅，门对澄湖映寒碧。",
      "水竹之间客卜居，征人愿此开荆栅。"
    ]
  },
  {
    "id": "adcfe4db258d67745683dcdc4af1663d",
    "title": "暮春月家严自青浦寄截句言所寓凄凉",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "尊师传经以造士，不承权舆乃至此。",
      "此邦大夫复何俟，勿亟筑宫请杖履。",
      "荒祠一椽避风雨，居陋何足病君子。"
    ]
  },
  {
    "id": "adcfe4db258d6774287b49738c9d95d5",
    "title": "己巳五月将之青溪追忆玉山学舍",
    "authorName": "吕福",
    "authorId": "adcfe4db258d6774d1457b72d1457b72",
    "dynasty": "清",
    "content": [
      "忆昔玉山与诚堂，群木耸秀四季芳。",
      "窗前古梅弄疏影，帘外丛竹生幽凉。",
      "编篱一桁遮几曲，林花草卉纷丹绿。",
      "重慈忽殒北堂萱，惊心岁月风驰促。",
      "羁人转瞬十六年，别归时忆草堂前。",
      "值今五月笋争发，低筱透楹高出檐。",
      "谁期咫尺成今古，远闻芳径为荒圃。",
      "兰陵三载忆初地，枉逢佳节思南武。",
      "水阁黄梅接雨风，潺湲声杂橹声中。",
      "恰才侨寓谋安席，那更移家再挂篷。",
      "我生孩小捐乡宅，早随亲任劳行役。",
      "故园归后仅三秋，如何又去家为客。"
    ]
  },
  {
    "id": "adcfe4db25b185a9bb58490db40f48a6",
    "title": "浣溪沙·新年夜坐",
    "authorName": "万树",
    "authorId": "adcfe4db25b185a9dbf8f208ae614c55",
    "dynasty": "清",
    "content": [
      "猿和风声落槛边。鼠窥人影过灯前。乱书翻尽不成眠。",
      "夜夜夜深愁永夜，年年年节惜华年。可堪身滞海南天。"
    ]
  },
  {
    "id": "adcfe4db25b185a9d24ffed3266c202b",
    "title": "望江怨·送别",
    "authorName": "万树",
    "authorId": "adcfe4db25b185a9dbf8f208ae614c55",
    "dynasty": "清",
    "content": [
      "春江渺，断送扁舟过林杪。愁云青未了，布帆遥比沙鸥小。",
      "恨残照，犹有一竿红。怪人催去早。"
    ]
  },
  {
    "id": "adcfe4db25b5b1ba6dd90445b01bd870",
    "title": "赠陈握卿",
    "authorName": "王彰",
    "authorId": "adcfe4db25b5b1bad1457b72d1457b72",
    "dynasty": "清",
    "content": [
      "琴剑飘零海外游，何期今日识荆州。",
      "共推品格无双美，独擅才华第一流。",
      "医俗允堪消鄙吝，辅仁真可励清修。",
      "去秋若使归帆急，顽石那从悟点头。"
    ]
  },
  {
    "id": "adcfe4db25b5b1babd868a633beddbe2",
    "title": "题画豆玉蜀黍",
    "authorName": "王彰",
    "authorId": "adcfe4db25b5b1bad1457b72d1457b72",
    "dynasty": "清",
    "content": [
      "雨过疏篱蟋蟀鸣，夕阳西下月初生。",
      "乡村风景秋来好，一架新凉话豆棚。",
      "罗衣初卸露黄肤，累累嵌成万颗珠。",
      "最爱佳名同菽粟，秋收满斛不输租。"
    ]
  },
  {
    "id": "adcfe4db25b6e9d8b81dfbb4e36e0a96",
    "title": "葛岭",
    "authorName": "章上弼",
    "authorId": "adcfe4db25b6e9d8d1457b72d1457b72",
    "dynasty": "清",
    "content": [
      "蟾蜍静吸初阳日，蟋蟀秋鸣半壁天。",
      "一种江山两遭际，忽然富贵忽神仙。"
    ]
  },
  {
    "id": "adcfe4db25b6e9d8ee5ddc85abd2e453",
    "title": "啼饥行",
    "authorName": "章上弼",
    "authorId": "adcfe4db25b6e9d8d1457b72d1457b72",
    "dynasty": "清",
    "content": [
      "一旱逾两年，一水又三月。",
      "雨旸既失时，灾荒遂迭出。",
      "自从入秋来，良田再沦没。",
      "堤防岂不严，所苦人力竭。",
      "秋场禾不登，日渐生计拙。",
      "比邻八九家，薄暮炊烟绝。",
      "侧耳闻啼饥，伤心难具述。",
      "因思良有司，救荒岂无术。",
      "救荒救已荒，所操术已末。",
      "要在裕其原，勿使有所缺。",
      "因事课惰勤，尽心及沟洫。",
      "催科鞭扑宽，民得食其力。",
      "先事不绸缪，后悔徒操切。",
      "琐琐乡里间，贫富相赡恤。",
      "盖藏亦无多，人众不易活。",
      "谁指千石囷，聊尔济仓卒。",
      "慨此念哀鸿，浩歌肠内热。",
      "天心本仁爱，愿民足衣食。",
      "胡为降鞠凶，荡及万家室。",
      "粟贵性命贱，攘夺恐骚屑。",
      "履霜思坚冰，忧怀何时辍。"
    ]
  },
  {
    "id": "adcfe4db25c346c749594b0e6e9a2a83",
    "title": "暝投山庄",
    "authorName": "黄河清",
    "authorId": "adcfe4db25c346c7d1457b72d1457b72",
    "dynasty": "清",
    "content": [
      "未知何处宿，深竹一镫悬。",
      "野碓春明月，山篱漱暗泉。",
      "叩门孤客倦，具黍主人贤。",
      "安枕翻无寐，沉吟木雁篇。"
    ]
  },
  {
    "id": "adcfe4db25c346c769fbf41a5710abda",
    "title": "栈中杂诗其二",
    "authorName": "黄河清",
    "authorId": "adcfe4db25c346c7d1457b72d1457b72",
    "dynasty": "清",
    "content": [
      "崇山夹人行，古道行逾仄。",
      "天罅藤萝光，昼蔽枫林黑。",
      "陂陀递出没，明暗俄通塞。",
      "相遇但𥈭眙，停骖仰胁息。",
      "去路窅不知，前途暝日色。"
    ]
  },
  {
    "id": "adcfe4db25c346c75d26d80f0cd1fdc1",
    "title": "栈中杂诗",
    "authorName": "黄河清",
    "authorId": "adcfe4db25c346c7d1457b72d1457b72",
    "dynasty": "清",
    "content": [
      "入栈始益门，日与平地远。",
      "山深箐复密，时就茅店饭。",
      "崖腹泄云封，壑隙奔雷辊。",
      "万盘梯青冥，一窍凿混沌。",
      "俯窥怪鸟巢，横穴猛兽圈。",
      "人肖木皮瘿，石斗铁蹄踠。",
      "壮哉淮阴侯，汉道首开垦。",
      "放翁志亦豪，秋风思磨盾。",
      "慷慨怀昔人，努力上修阪。"
    ]
  },
  {
    "id": "adcfe4db25c346c75d26d80f10ea1310",
    "title": "栈中杂诗",
    "authorName": "黄河清",
    "authorId": "adcfe4db25c346c7d1457b72d1457b72",
    "dynasty": "清",
    "content": [
      "宿雾挟岚飞，路向雾中上。",
      "雾倏在下方，人作天际想。",
      "真如寥廓翔，梧竹许嗣响。",
      "惊飙忽吹开，绝顶延清赏。",
      "秦山贴地堆，秦川平若掌。",
      "居高谁思危，一落千丈强。"
    ]
  },
  {
    "id": "adcfe4db25c472e78b375d28342056d7",
    "title": "舟泊樊口登西山",
    "authorName": "黄锡彤",
    "authorId": "adcfe4db25c472e7d1457b72d1457b72",
    "dynasty": "清",
    "content": [
      "樊口西山路，春风送客程。",
      "烧痕侵断垒，荒草入孤城。",
      "江汉东流大，兵戈满地生。",
      "家园回首望，日暮不胜情。"
    ]
  },
  {
    "id": "adcfe4db25c472e7004aab966fbba64c",
    "title": "银河",
    "authorName": "黄锡彤",
    "authorId": "adcfe4db25c472e7d1457b72d1457b72",
    "dynasty": "清",
    "content": [
      "玉宇涵秋景，银河彻晓明。",
      "旁罗星焕烂，徐转气澄清。",
      "终古不改色，浮云空自行。",
      "谁能测深浅，脉脉总无声。"
    ]
  },
  {
    "id": "adcfe4db25c472e712ac14d0caf066ca",
    "title": "杂感其二",
    "authorName": "黄锡彤",
    "authorId": "adcfe4db25c472e7d1457b72d1457b72",
    "dynasty": "清",
    "content": [
      "深山有古柏，蔚然抱奇秀。",
      "斤斧不得施，经冬比松茂。",
      "特立出云表，幽姿壮岩岫。",
      "凉飙入乔柯，千亩共芳漱。",
      "葆此梁栋材，愿托南山寿。",
      "绳尺工料量，毋为造物囿。"
    ]
  },
  {
    "id": "adcfe4db25c472e79739614a9628bf7a",
    "title": "杂感",
    "authorName": "黄锡彤",
    "authorId": "adcfe4db25c472e7d1457b72d1457b72",
    "dynasty": "清",
    "content": [
      "邛蜀阴崖中，中有太始雪。",
      "结冰层峦巅，万古人迹灭。",
      "炎旸偶一照，溶溶作幽咽。",
      "涓涓成江河，防崩石溃裂。",
      "杀人发屋庐，骨肉伤断决。",
      "乾坤大包容，重阴性激烈。",
      "愿布阳和春，无使严寒结。"
    ]
  },
  {
    "id": "adcfe4db25c472e79739614a06653faf",
    "title": "杂感",
    "authorName": "黄锡彤",
    "authorId": "adcfe4db25c472e7d1457b72d1457b72",
    "dynasty": "清",
    "content": [
      "微云新雨后，华山照窗前。",
      "虚堂寂无人，清辉为谁圆。",
      "千里共明月，同心各一天。",
      "愿持一尊酒，因风到君边。",
      "风来故徐徐，彷徨只自怜。",
      "取琴为君弹，孤怀托七弦。"
    ]
  },
  {
    "id": "adcfe4db25d7485adfc7133df02c5dca",
    "title": "酒香亭",
    "authorName": "向阮贤",
    "authorId": "adcfe4db25d7485ad1457b72d1457b72",
    "dynasty": "清",
    "content": [
      "汉武好神仙，为觅长生酒。",
      "方朔妙诙谐，早润滑稽口。",
      "至今湖上亭，酒香渺何有？"
    ]
  },
  {
    "id": "adcfe4db25e3da5ffefc0edb67b81ba1",
    "title": "癸酉小除夕",
    "authorName": "梁肯堂",
    "authorId": "adcfe4db25e3da5f8b570001cd14821d",
    "dynasty": "清",
    "content": [
      "踪迹真如不系舟，堂堂光景速于邮。",
      "应酬门户磷黄口，料理齑盐累白头。",
      "送腊纵销千日酒，挑镫那遣万重愁。",
      "祇余旧雨耽文雅，分榻论诗为我留。"
    ]
  },
  {
    "id": "adcfe4db25e3da5f60a2ba5583c767a8",
    "title": "秦淮泛舟",
    "authorName": "梁肯堂",
    "authorId": "adcfe4db25e3da5f8b570001cd14821d",
    "dynasty": "清",
    "content": [
      "管细弦幺簇画船，河亭风幔斗芳鲜。",
      "消魂一曲秦淮水，才见垂杨便可怜。"
    ]
  },
  {
    "id": "adcfe4db25e86dc05550e506e7ade40c",
    "title": "感怀",
    "authorName": "林星垣",
    "authorId": "adcfe4db25e86dc00e087ec5063b4ec1",
    "dynasty": "清",
    "content": [
      "卌载客台阳，沧桑感一场。",
      "白头遭乱世，赤手怕还乡。",
      "有命何妨俟，无才只自伤。",
      "故人如问讯，诗酒尚颠狂。"
    ]
  },
  {
    "id": "adcfe4db25e86dc05bf882b10405b2f6",
    "title": "赠王友竹",
    "authorName": "林星垣",
    "authorId": "adcfe4db25e86dc00e087ec5063b4ec1",
    "dynasty": "清",
    "content": [
      "昨日承君赠新诗，今日看君作隶字。君诗脱口尽灵机，君字挥毫皆古致。",
      "努力自姱修，非但诗兼字。慎勿恃聪明，聪明多暴弃。",
      "慎勿矜才华，才华招妒忌。廿四桃李春，九万鹍鹏志。",
      "忝附忘年交，数言寓深意。吁嗟乎，襕衫落拓耸吟肩，穷途怕洒英雄泪。",
      "读书岂止为科名，科名本是男儿事。"
    ]
  },
  {
    "id": "adcfe4db25ec19b4b10f1bc74527d426",
    "title": "客中七夕",
    "authorName": "朱骏声",
    "authorId": "adcfe4db25ec19b4db957c62d7fd118e",
    "dynasty": "清",
    "content": [
      "辛苦驱铃驮，长亭复短亭。",
      "去家经两月，入夜看双星。",
      "积雨汶流白，浮云泰岱青。",
      "客衣谁远寄，预戒早霜零。"
    ]
  },
  {
    "id": "adcfe4db25ec19b45f55cbce3741cf5b",
    "title": "凤皇山吊宋故宫",
    "authorName": "朱骏声",
    "authorId": "adcfe4db25ec19b4db957c62d7fd118e",
    "dynasty": "清",
    "content": [
      "回首昆明已劫灰，湖山终古夕阳开。",
      "但教师捣黄龙去，那有江横白雁来。",
      "宝气尽随妖雾散，风声犹送晚潮回。",
      "汴京宫阙同禾黍，南渡君臣尽可哀。"
    ]
  },
  {
    "id": "adcfe4db25ec19b4402a392bb26f775c",
    "title": "龙井",
    "authorName": "朱骏声",
    "authorId": "adcfe4db25ec19b4db957c62d7fd118e",
    "dynasty": "清",
    "content": [
      "毒龙何年来，潜此深渊中。虚崖喷流雪，惊湍写长风。",
      "下插石峍崒。白云有时飞，恰挂岩边松。我心随白云，舒卷无始终。"
    ]
  },
  {
    "id": "adcfe4db25ec19b46e7f7de9920f7c5d",
    "title": "蜀镜词",
    "authorName": "朱骏声",
    "authorId": "adcfe4db25ec19b4db957c62d7fd118e",
    "dynasty": "清",
    "content": [
      "蟾蜍蚀尽瑶台月，对舞时闻凤鸾泣。",
      "可惜青青一片铜，不见当时好颜色。",
      "三十二字伊谁铭，背蟠细纽鱼螺纹。",
      "只可涵来绮窗影，莫教飞入天雄军。",
      "芳林园里歌声改，花柳于今竟安要。",
      "只有明珠出匣中，黄昏仍下山精拜。",
      "我欲摩挲一问之，伤心杜宇夜深啼。",
      "千年金镜照家国，可照当眉写翠时。"
    ]
  },
  {
    "id": "adcfe4db25ec19b468e8ccef6f093842",
    "title": "记钱武肃王水府告文银简",
    "authorName": "朱骏声",
    "authorId": "adcfe4db25ec19b4db957c62d7fd118e",
    "dynasty": "清",
    "content": [
      "顺治纪元吴大旱，太湖龟坼湖底见。杷沙银简蟠龙螭，长六寸许广半之。",
      "其质权衡二十两，镌字毫厘曾不爽。一百七十有九文，硬黄可拓于今存。",
      "文言大道弟子天下都元帅，吴越国王时年七十又七岁。",
      "二月十六日诞生，统制山河时康平。苍昊降祐神垂恩，特修龙简恭醮陈。",
      "乞镠四时履历遐寿龄，眼目光明无疾疢。家国兴隆子孙盛，志祈玄祝相投诚。",
      "太湖水府当沈璧，告文传自金龙驿。苏州吴县洞庭乡，东皋之里神昭彰。",
      "末以宝正三年岁戊子，三月二十六日壬申纪。此拓藏诸谦六君，秀水杨氏名大炘。",
      "吾家世世居吴门，亟书崖略识旧闻。"
    ]
  },
  {
    "id": "adcfe4db25ec19b4870695ca4b504fc0",
    "title": "醉时歌",
    "authorName": "朱骏声",
    "authorId": "adcfe4db25ec19b4db957c62d7fd118e",
    "dynasty": "清",
    "content": [
      "人生百岁亦草草，安得黄金炼丹早。闭门兀兀空著书，不饮那知酒杯好。",
      "昔有刘伯伦，死便埋我全其真。后来谁续《酒德颂》，我识世间无酒人。",
      "春风二月开桃花，绯绯一树蒸红霞。芝田种秫酿新熟，高兴肯让麻姑家。",
      "醉后看天大如斗，左手击鲜，右手击缶。行乐安能千万年，倏忽浮云变苍狗。",
      "我悲东园公，山人劝酒依青松。一朝为汉出山去，功成胡不归山中。",
      "我爱李青莲，长安市上白日眠。《清平乐》章带醉赋，归来捉月沧海边。",
      "古人已往今人来，天地自筑糟丘台。不能读破书万卷，何当鲸饮倾千杯。",
      "吁嗟乎！人间日月车轮驰，蓬莱仙人不可知。酒星堕地酒泉竭，丹砂亦有驻颜时。"
    ]
  },
  {
    "id": "adcfe4db25f865abfc9cce9de180de10",
    "title": "和宋简州牛头山留别韵",
    "authorName": "吴廷相",
    "authorId": "adcfe4db25f865abd1457b72d1457b72",
    "dynasty": "清",
    "content": [
      "雄关晴耸翠光流，俯瞰双江满㡠秋。",
      "只为离亭贪爱日，却忘短景下山楼。"
    ]
  },
  {
    "id": "adcfe4db25f865abfc9cce9dc2d1d08d",
    "title": "和宋简州牛头山留别韵",
    "authorName": "吴廷相",
    "authorId": "adcfe4db25f865abd1457b72d1457b72",
    "dynasty": "清",
    "content": [
      "赐马题诗宠并之，欢生赠佩去迟迟。",
      "他年若过平山下，壁上龙蛇动已知。"
    ]
  },
  {
    "id": "adcfe4db25f865abfc9cce9ddac32e2f",
    "title": "和宋简州牛头山留别韵",
    "authorName": "吴廷相",
    "authorId": "adcfe4db25f865abd1457b72d1457b72",
    "dynasty": "清",
    "content": [
      "风流惠政继苏黄，童叟攀辕偕奉觞。",
      "今夜文星何处照，剑关西望意茫茫。"
    ]
  },
  {
    "id": "adcfe4db25fb857688f0f664b31997b0",
    "title": "三月十二日晓发半壁店数里许闻前途有虎即追蹑之至南上落村虎跳入村院遣谙达明喜富英阿登墙发火器殪之诗以纪事",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "广陌何来虎，凌晨下远峦。",
      "跃身入村院，阖户落心肝。",
      "猛士双登壁，神枪叠掷丸。",
      "技精连命中，殪此未云难。"
    ]
  },
  {
    "id": "adcfe4db25fb8576da27c8e9dbbfaf13",
    "title": "癸酉九月十五日于养心殿殿门外用鸟枪连毙逆匪二名十月十二日上命承恩公和世泰宣旨赐名威烈枪敬佩殊恩恭成长律",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "不数当时突火枪，熙朝武备制尤良。",
      "发机连毙逾垣盗，飞弹双歼能语狼。",
      "威烈嘉名恩肇锡，斗星妙用习毋忘。",
      "戢兵肄武俱家法，合以皋比珍重藏。"
    ]
  },
  {
    "id": "adcfe4db25fb85762066022619b5f4be",
    "title": "梦侍",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "孤身苫次怆孤情，恍恍懵懵暗短檠。",
      "仿佛趋庭来塞苑，分明宴坐近前楹。",
      "初瞻不辨今同昔，欲语翻然恸又惊。",
      "哀莫哀于梦中侍，风传寒漏正三更。"
    ]
  },
  {
    "id": "adcfe4db25fb857678b825275c9ed1a1",
    "title": "戊子六月初七日扬威将军大学士威勇公长龄至京亲缴印信御勤政殿行抱见礼诗志欣庆",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "乍欣元老功归日，已庆丹楼俘献年。",
      "握手开言欢复感，摅诚抱见礼尤虔。"
    ]
  },
  {
    "id": "adcfe4db25fb8576633b6d396a51aa0b",
    "title": "三关",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "豹踞雕盘天设险，峰峦层叠据雄关。",
      "兴京门户兴王业，亲统貔貅数往还。"
    ]
  },
  {
    "id": "adcfe4db25fb8576008f20ca7a12756d",
    "title": "五贤咏·管仲",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "齐桓正不谲，鲍叔荐士公。",
      "一言为知己，任用即听从。",
      "射钩置弗问，大度何冲冲。",
      "夷吾竭才力，五霸论称雄。",
      "亲昵不可弃，宴安患无穷。",
      "片言得其要，政治昭齐东。",
      "菁茅贡不至，成周祭不共。",
      "伐楚责大义，问罪宜兴戎。",
      "修礼受方物，强弱国皆同。",
      "五命推盟主，赞襄德化充。",
      "平戎承宠命，执礼何其恭。",
      "贤哉管氏子，世祀酬勋庸。"
    ]
  },
  {
    "id": "adcfe4db25fb8576473d445cae9629c6",
    "title": "五贤咏·范武子",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "同罪故同奔，非慕先蔑义。",
      "宣子为国谋，诸浮集众议。",
      "蹑足隐端儿，要誓神其智。",
      "超哉绕朝鞭，洞悉真与伪。",
      "衮职竭赞襄，进谏存深意。",
      "生民仁者心，分谤寮友谊。",
      "王命一何尊，黻冕荣专赐。",
      "善人洵国宝，盗贼早远避。",
      "典礼在殽烝，讲求务明备。",
      "训子敬事君，请老成厥志。",
      "祝史无愧辞，家事先克治。",
      "竭情更无私，论古怀随季。"
    ]
  },
  {
    "id": "adcfe4db25fb8576b67b330047b299d2",
    "title": "五贤咏·子产",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "郑侨相小国，数世赖以安。",
      "农功喻为政，终始实仔肩。",
      "忠勤务奖劝，泰侈常弃捐。",
      "天人辨远迩，一语破疑难。",
      "以善代不善，非子产孰贤。",
      "善哉舆人诵，德怨披心肝。",
      "坏垣更讽喻，辞命操其权。",
      "象齿畏焚身，寓书谋画殚。",
      "卒感范宣子，轻币苛求蠲。",
      "择能任以事，令问四邻宣。",
      "懦烈喻水火，要术猛济宽。",
      "仲尼为出涕，遗爱诚昭然。"
    ]
  },
  {
    "id": "adcfe4db25fb85761d817e1ff4c0f785",
    "title": "五贤咏·晏子",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "忠信立国基，晏婴曾进谏。",
      "一言省繁刑，听采及谣谚。",
      "旧宅承先人，近市识屦贱。",
      "为政本诸仁，民情大可见。",
      "狐裘三十年，清风邦之彦。",
      "纳邑聆忠言，受赏辞邶殿。",
      "是时陈氏昌，厚施公量变。",
      "日夕市私恩，燠休遐迩遍。",
      "营丘已屯邅，齐景尚荒宴。",
      "赖有老成人，谠论抒无倦。",
      "禳除祇取诬，爽鸠亦奚羡。",
      "闻善不能从，无乃规为瑱。"
    ]
  },
  {
    "id": "adcfe4db25fb857694a6fd9fccbd83b9",
    "title": "五贤咏·子家羁",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "鲁昭政不明，童心一言定。",
      "强臣久擅权，谗人暗启衅。",
      "公族子家羁，忠正国之俊。",
      "明达审机谋，谠言罔见听。",
      "群小竞昏怓，懵然即笃信。",
      "日入慝将兴，终成一朝忿。",
      "野井求诸人，胡不早如晋。",
      "恶定而好亡，憸邪握其柄。",
      "宛转辱乾侯，双琥暂受命。",
      "平子何诈谖，言甘欲从政。",
      "已非貌而出，无劳频致讯。",
      "伤哉志不伸，忠良空饮恨。"
    ]
  },
  {
    "id": "adcfe4db25fb857662133fe8ad8dc12c",
    "title": "至圣庙古柏歌",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "夫子堂前柏树古，苍龙夭矫丹凤舞。我来展拜仲春时，灵根翠黛心摩抚。",
      "千年益寿异天封，四时嘉荫超新甫。乔柯偃覆春复秋，霜皮磊落风还雨。",
      "晻霭烟云衬鼎彝，逾历星霜侪石鼓，青青不改有神功，滋荣得所谢斤斧。",
      "分行屹屹树丰碑，景仰宣圣鸿文垂。万世师表祖题额，孝弟忠信人伦基。",
      "昔年释奠曾奉命，今则讲学礼攸宜。为人臣暨为人子，曲衷不遂空怆之。",
      "凛承大位日兢惕，一勤莅政心孜孜。羡尔栋梁之材堪予辅，坚贞秀拔起遐思。"
    ]
  },
  {
    "id": "adcfe4db25fb85762402eac9a970d006",
    "title": "癸未仲秋七日幸万寿山玉澜堂锡宴十五老臣赓歌图绘以彰盛事",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "天高气爽届白藏，西风飒飒八月凉。",
      "湖光山色秋正好，玉澜堂上芳筵张。",
      "跄跄济济欣际会，咸逾古稀咸康强。",
      "亲亲谊笃予之伯，为国屏藩辉天潢。",
      "屡膺庙略成伟绩，宣威重镇知鹰扬。",
      "昔赞纶扉承考泽，立朝正色端岩廊。",
      "丝纶佐朕弥恭谨，抒忠献替资劻勷。",
      "河防宣力内襄政，年开八秩寿而臧。",
      "封疆重寄廉兼干，平成奏绩庆河黄。",
      "岂独文章禁省冠，一德密勿惟几康。",
      "朝端大寿今居首，靖共匪懈承余庆。",
      "宣猷昔日知耿介，善善恶恶刻无遑。",
      "勤劳三省心益壮，不雕松柏岁方长。",
      "中外宣勤历年所，不偏不倚柔兼刚。",
      "伟哉藩王抒忱悃，三朝宿卫恩荣光。",
      "奋戈疆场知勇冠，精勤调习天闲骧。",
      "山右滇南昔受命，今日悬车优礼彰。",
      "久历戎行志敌忾，裹创血战歼欃枪。",
      "予今图绘有深意，意在才俊标朝纲。",
      "矧逢大耋欣罕觏，皤然在列钦先皇。",
      "先皇荩臣遗小子，弼成政治恩德洋。",
      "御园锡予歌纪盛，天寿平格福穰穰。"
    ]
  },
  {
    "id": "adcfe4db25fb85761d8d704c0ef4657f",
    "title": "昭陵石马歌恭依皇考元韵",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "巍巍荡荡皇猷昌，松山杏山山之阳。",
      "大小白羞照夜白，真龙种岂老骕骦。",
      "锋棱瘦骨帝控驭，马群一空谁留良。",
      "歼破明兵十三万，嘶风掣电云飞扬。",
      "漫分百里五十里，六日驰骤同超骧。",
      "洪承畴擒锦州取，天命攸归天应彰。",
      "骏尾萧梢意雄壮，想见血汗河桥傍。",
      "陵园列像俾曲肖，兰筋讵可归埋藏。",
      "英气如生屹然立，匠石虽斫神不伤。",
      "迄今作歌述伟绩，駷跃惊矫无相忘。",
      "乘此星精经百战，摇珂啮勒功开疆。",
      "欲去徐行还缓辔，追思祖烈弗敢邙。"
    ]
  },
  {
    "id": "adcfe4db25fb8576c47fab2a992231b4",
    "title": "励志诗·主敬",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "圣学之原，基于方寸。",
      "敬乃德基，先民有训。",
      "相在尔室，曰明曰旦。",
      "翼翼小心，毋怠毋玩。",
      "衣冠必正，动作毋慢。",
      "操存省察，主一应万。",
      "造次于是，斋庄无远。",
      "集木临渊，是则是宪。"
    ]
  },
  {
    "id": "adcfe4db25fb8576008cc3bbea360fa7",
    "title": "励志诗·存诚",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "物与无妄，天地之心。",
      "不诚无物，奈何不钦。",
      "诚无不动，惟天棐忱。",
      "可孚豚鱼，可贯石金。",
      "戒惧慎独，毋𩾽影衾，钟鼓闻外，鹤和在阴。",
      "勿任智术，勿恃阻深。",
      "纯一不已，理包古今。"
    ]
  },
  {
    "id": "adcfe4db25fb8576b71f461c2c24e9f3",
    "title": "励志诗·勤学",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "饱食终日，宴安自居。",
      "迭迁寒暑，迅若隙驹。",
      "胡不志学，以立身躯。",
      "气志奋发，私欲涤除。",
      "精研五典，爱惜三余。",
      "优游涵泳，渐积工夫。",
      "寸阴是竞，勿惮勤劬。",
      "日就月将，斯圣之徒。"
    ]
  },
  {
    "id": "adcfe4db25fb85765438de8d66238f67",
    "title": "励志诗·改过",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "人谁无过，患不自知。",
      "知而弗改，是谓自欺。",
      "告我以过，是我良师。",
      "小人文过，以逞偏私。",
      "纵欲成性，贻害无涯。",
      "日月之食，于明何亏。",
      "从绳则正，增美释回。",
      "不远无悔，念兹在兹。"
    ]
  },
  {
    "id": "adcfe4db25fb85768837416286ab358b",
    "title": "腊八粥",
    "authorName": "清宣宗旻宁",
    "authorId": "adcfe4db25fb85764a2ddf148c3039bd",
    "dynasty": "清",
    "content": [
      "一阳初夏中大吕，谷粟为粥和豆煮。",
      "应时献佛矢心虔，默祝金光济众普。",
      "盈几馨香细细浮，堆盘果蔬纷纷聚。",
      "共尝佳品达沙门，沙门色相传莲炬。",
      "童稚饱腹庆州平，还向街头击腊鼓。"
    ]
  },
  {
    "id": "adcfe4db25fd19578593ac45f2dc4770",
    "title": "澄怀园筼坡先生直庐即目",
    "authorName": "高士钊",
    "authorId": "adcfe4db25fd1957d1457b72d1457b72",
    "dynasty": "清",
    "content": [
      "山青水碧绕朱檐，绮槛花欹砌草纤。",
      "傍午轻阴移小树，新秋凉思入疏帘。",
      "地饶泉石心偏远，人到蓬壶梦亦恬。",
      "十载却怜江海客，天香衣上一痕添。"
    ]
  },
  {
    "id": "adcfe4db25fd1957dc38fa5ce9a460e4",
    "title": "中宿峡",
    "authorName": "高士钊",
    "authorId": "adcfe4db25fd1957d1457b72d1457b72",
    "dynasty": "清",
    "content": [
      "我行近十日，已至峡山麓。",
      "双崖豁翠屏，林峦迭起伏。",
      "奔湍泻清驶，盘涡此一蓄。",
      "遥传古帝子，脱屣来空谷。",
      "至今清月夜，笙箫出深竹。",
      "吾本澹宕人，遐想结薖轴。",
      "投身入尘寰，浮名苦徵逐。",
      "峡中数往来，半生愧碌碌。",
      "赋诗谢山灵，苦语聊自勖。"
    ]
  },
  {
    "id": "adcfe4db25fe0f67f6f5c42e7433b959",
    "title": "东丘田家",
    "authorName": "黎庶昌",
    "authorId": "adcfe4db25fe0f6785f007f813168e6a",
    "dynasty": "清",
    "content": [
      "川原尽坡陀，历落不成井。",
      "人家占深曲，林木互修永。",
      "或非西瀼居，疑是愚谷境。",
      "鸡犬会鸣吠，烟火杂村岭。",
      "山深俗多醇，地僻气逾静。",
      "秋清霜露饶，稻获水云冷。",
      "残花倚空篱，凉月照疏影。",
      "永念荷锄人，宵绹惜光景。"
    ]
  },
  {
    "id": "adcfe4db25fe0f673c4cff10fb09ed47",
    "title": "吴南屏先生自岳阳泛舟金陵兼有苏浙之游次湘乡曾相国韵奉简",
    "authorName": "黎庶昌",
    "authorId": "adcfe4db25fe0f6785f007f813168e6a",
    "dynasty": "清",
    "content": [
      "尺土欲作阿房筛，万夫撼山龙膊摧。",
      "黄金之埋地纪绝，破碎乃自秦以来。",
      "承平一瞬阅三载，池有水竹庭有槐。",
      "丽佳未接冠盖盛，战斗喜无笳鼓豗。",
      "当时盗弄等蛮触，人事一生何其乖。",
      "相公起试活国手，洗涤浩劫沙虫灰。",
      "遗民来归土渐辟，虽有旱潦不为灾。",
      "山川精神要湔祓，凭藉文字辉蓁莱。",
      "南屏老人今诗伯，豪气渐除心尚孩。",
      "九江楼头恣游宴，泽国那逢当路豺。",
      "君山如宾集户牖，一回一上真佳哉。",
      "天机浩荡物与狎，追逐鸥鹭无嫌猜。",
      "洞庭三月浪花下，桃杏已落青春隤。",
      "扁舟访古诣吴越，欲寻兴废生远哀。",
      "十年干戈沦战血，六代歌舞荒烟霾。",
      "霸图王业亦安在，白日但照须眉皑。",
      "新诗百篇易感激，把酒莫负千金杯。",
      "长江拍天际云海，万里孤帆应好开。",
      "胥台禹穴有余兴，东穷岭峤西岐邰。"
    ]
  },
  {
    "id": "adcfe4db2606dc3a8ca293b390870df0",
    "title": "金鸡晓霞",
    "authorName": "金鸣凤",
    "authorId": "adcfe4db2606dc3ad1457b72d1457b72",
    "dynasty": "清",
    "content": [
      "金鸡旭照气氤氲，片片晴霞布彩纹。",
      "万里沧波联锦绮，乾坤五色绘奇文。"
    ]
  },
  {
    "id": "adcfe4db2607b392add0919ca346bf49",
    "title": "旅夜有感",
    "authorName": "周庄",
    "authorId": "adcfe4db2607b392d1457b72d1457b72",
    "dynasty": "清",
    "content": [
      "村舍鸡初唤，林坰月独明。",
      "残更催曙色，旅梦乱乡情。",
      "秋老风霜厉，家贫道路轻。",
      "白头徒自哂，衣食费经营。"
    ]
  },
  {
    "id": "adcfe4db2607b39229f14410df71538c",
    "title": "独坐",
    "authorName": "周庄",
    "authorId": "adcfe4db2607b392d1457b72d1457b72",
    "dynasty": "清",
    "content": [
      "深林风雨多，空谷行人少。",
      "独坐欲黄昏，枝间啼野鸟。"
    ]
  },
  {
    "id": "adcfe4db260dd69f23d835d8a37af5e3",
    "title": "过友人村居",
    "authorName": "沈兆沄",
    "authorId": "adcfe4db260dd69f6449f44af31b2046",
    "dynasty": "清",
    "content": [
      "弦歌出草堂，人静郑公乡。",
      "流水菊三径，疏窗山一房。",
      "书含蕉叶绿，茶浥豆花香。",
      "随意清谈久，林深易夕阳。"
    ]
  },
  {
    "id": "adcfe4db260dd69fc7407e652a15bdd9",
    "title": "句容",
    "authorName": "沈兆沄",
    "authorId": "adcfe4db260dd69f6449f44af31b2046",
    "dynasty": "清",
    "content": [
      "平原风急卷轻烟，落日光寒雪霁天。",
      "老树槎丫垂木稼，童山层叠接梯田。",
      "神祠旧识曾三宿，客路重经又五年。",
      "差喜宵来无候吏，间搜坏壁录诗篇。"
    ]
  },
  {
    "id": "adcfe4db260dd69ff933654febac0e65",
    "title": "得游灵谷寺",
    "authorName": "沈兆沄",
    "authorId": "adcfe4db260dd69f6449f44af31b2046",
    "dynasty": "清",
    "content": [
      "不到禅林历八年，重游春暖雨余天。",
      "万松夹道连空翠，一水通厨引槛泉。",
      "携友已非前度客，寻僧又结后来缘。",
      "浮踪笑我频南北，绝少游山祇泛船。"
    ]
  },
  {
    "id": "adcfe4db260dd69ff933654f45ed7553",
    "title": "得游灵谷寺",
    "authorName": "沈兆沄",
    "authorId": "adcfe4db260dd69f6449f44af31b2046",
    "dynasty": "清",
    "content": [
      "鳞比方田旧赐庄，劫余幽径未全荒。",
      "山光拂槛含朝爽，塔影凌空淡夕阳。",
      "檐卜花开无俗韵，伊蒲馔设有余香。",
      "归途十里沿钟阜，还访参军旧草堂。"
    ]
  },
  {
    "id": "adcfe4db260dd69f32d5a9f3a2d92607",
    "title": "黄陵庙",
    "authorName": "沈兆沄",
    "authorId": "adcfe4db260dd69f6449f44af31b2046",
    "dynasty": "清",
    "content": [
      "万陵矶下秋波长，黄陵庙前秋草荒。汀洲浩荡排牙樯，神相逐争翱翔。",
      "目极鸿雁归衡阳，丹枫叶落西风凉。二十五弦韵悠扬，帝子哀怨来潇湘。",
      "龙驭一去白云乡，九嶷望断烟苍茫。江皋斑竹凝寒霜，愁科北渚徒彷徨。",
      "霞为帐兮珠为裳，明珰翠羽仙人妆。行客络绎陈椒浆，揭车杜若纷馨香。",
      "依稀环佩声琅琅，灵旗冷月摇清光。乘潮直下君山旁，巴人一曲歌渔郎。"
    ]
  },
  {
    "id": "adcfe4db260dd69f49ef5adbb733e7c3",
    "title": "惠济闸",
    "authorName": "沈兆沄",
    "authorId": "adcfe4db260dd69f6449f44af31b2046",
    "dynasty": "清",
    "content": [
      "声殷巨雷光喷雪，一径划然苍崖裂。悬溜陡落船溯流，倒吹更兼朔风烈。",
      "三闸险如十八滩，惠济尤比上滩难。百夫绞挽凭长缆，辘轳失转心胆寒。",
      "我行到闸值薄暮，狂飙愈助奔涛怒。石燕高飞雨欲来，榜人齐唱《公无渡》。",
      "亟欲过此翻游移，粮艘亦复行迟迟。未柔变刚由搏激，凶猛如虚与委蛇。",
      "闸畔维舟永今夕，人静无声依峭壁。伏枕俨闻过千军，急湍不知添几尺。",
      "忽喜浪息朝暾晴，下游版闭自在行。入坎出坎祇俄顷，化险有术惟持平。"
    ]
  },
  {
    "id": "adcfe4db2625425fbcf616a0fc3595b5",
    "title": "对雨",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "不辨苍茫雾与烟，冥蒙一气蔽江天。",
      "阴浓蜀郡童童树，润入扬州下下田。",
      "野色清当登麦后，雨声畅及插秧先。",
      "却宜小簟疏帘下，炉篆无风自在眠。"
    ]
  },
  {
    "id": "adcfe4db2625425fcfb82b47b0b28d24",
    "title": "晚抵刘智庙",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "一角斜阳在酒旗，马因长路觉行迟。",
      "云光白到天垂处，野色青如雨过时。",
      "箫鼓东风人赛社，胭脂北地客留诗。",
      "颍川遗迹犹存否，我欲披苔读旧碑。"
    ]
  },
  {
    "id": "adcfe4db2625425f00cc849aef2256ae",
    "title": "袁浦登舟",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "风柔水滑橹声轻，人在江南画里行。",
      "两岸绿阴舟一叶，果然云树尽多情。"
    ]
  },
  {
    "id": "adcfe4db2625425f00cc849ad3525ea7",
    "title": "袁浦登舟",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "月色江光漫溯沿，邻舟何处拨鹍弦。",
      "可怜暮雨潇潇夜，不听吴歌已一年。"
    ]
  },
  {
    "id": "adcfe4db2625425fa5e41b37ffc742cb",
    "title": "水车谣",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "米有麦有，门前桑枣槐榆柳。赍钱买水牛，收秫酿春酒。",
      "南邻杯盘邀社叟，北邻箫鼓迎新妇。夜户不闭风大同，余一余三复余九。",
      "米有麦有。"
    ]
  },
  {
    "id": "adcfe4db2625425fa5e41b372791fa1c",
    "title": "水车谣",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "米无麦无，火云日日烧肌肤。烧肌肤，汗全枯。两足瘦损何人扶，一身屈曲如籧篨。",
      "此时劳苦不得舒，他日官吏来摧租。米无麦无。"
    ]
  },
  {
    "id": "adcfe4db2625425fa5e41b37e5d9f22b",
    "title": "水车谣",
    "authorName": "王家相",
    "authorId": "adcfe4db2625425f17ed8abed7657583",
    "dynasty": "清",
    "content": [
      "被当当，被当当，河枯田岸高于嶂。三步四步五步车，咿咿哑哑声不畅。",
      "一步车五人，人人各殊状。瓶中米麦久已空，出无腰襦入无帐。",
      "亦知性命悬须臾，且向中田谋馌饷。被当当，被当当。"
    ]
  },
  {
    "id": "adcfe4db263bf33cc580976e6ef3b60e",
    "title": "不寐",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "竟夕不成寐，忧思起万端。",
      "远闻霜柝急，薄拥布衾寒。",
      "浪迹孤蓬转，还乡百事难。",
      "无人知此意，斜月照阑干。"
    ]
  },
  {
    "id": "adcfe4db263bf33cfce41b327b16c096",
    "title": "黄龙府",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "壮语徒传万古名，黄龙直捣酒同倾。",
      "已成扫穴犁庭计，可奈班师奉诏行。",
      "大漠迢迢连极塞，乱山莽莽绕孤城。",
      "宋金都邑皆尘土，剩有英雄恨未平。"
    ]
  },
  {
    "id": "adcfe4db263bf33c87992560bf420456",
    "title": "由伊通州抵吉林二首",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "垒巘重冈记里长，劳劳人逐马蹄忙。",
      "新分郡邑虚城郭，旧设围场圈虎狼。",
      "三月黍初和雨种，千条柳尚带风凉。",
      "行踪渐抵鸡林国，却少诗篇动此乡。"
    ]
  },
  {
    "id": "adcfe4db263bf33c8799256053fa09be",
    "title": "由伊通州抵吉林二首",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "胜境偏从绝徼逢，休言荒僻鲜欢悰。",
      "膏腴地不劳农力，粉黛人多擅冶容。",
      "编树为篱乔木古，依山筑室乱云封。",
      "乐郊何必输南土，更待弦歌雨化浓。"
    ]
  },
  {
    "id": "adcfe4db263bf33ca5902629a8eee205",
    "title": "夜坐忆亡兄祖甲",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "电掣风驰十五春，鸰原回首已成尘。",
      "生前未觉能怜我，殁后于今少替人。",
      "渺渺青云犹饮恨，萧萧白发每伤神。",
      "阿戎人事多乖迕，欲起泉台话夙因。"
    ]
  },
  {
    "id": "adcfe4db263bf33c67f3f8090e05d6e2",
    "title": "得藜阁书却寄",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "历遍陪京又上京，磨驴踪迹几番更。",
      "半窗风月连床梦，二顷田园学稼情。",
      "入世心知惟惠子，著书才短愧虞卿。",
      "陶然亭上前游在，好待相携载酒行。"
    ]
  },
  {
    "id": "adcfe4db263bf33c6888e79fa0e56d8a",
    "title": "喜刘葆真至粤过访二首",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "雄才伟抱走群儿，天遣相逢五管时。",
      "敢比延津双剑合，独怜远道十年思。",
      "文章艺苑推麟角，魂梦江湖绕凤池。",
      "尚忆春官压桃李，名传张禄费猜疑。"
    ]
  },
  {
    "id": "adcfe4db263bf33c6888e79f93dd96bf",
    "title": "喜刘葆真至粤过访二首",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "苍莽波涛岭海行，月华正照越王城。",
      "谊隆古道尊徐稚，才幸同时得马卿。",
      "觌面转忘言款曲，痴心欲丐技馀赢。",
      "祗嫌嘉会无多日，容易歌闻折柳声。"
    ]
  },
  {
    "id": "adcfe4db263bf33c39c5f8002c30c6b3",
    "title": "秋霖不已口占绝句",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "蓼花渐白菊花黄，旅燕飞回故国忙。",
      "秋雨不知游子意，故催几阵下辽阳。"
    ]
  },
  {
    "id": "adcfe4db263bf33cfb9ebdcc373a7b07",
    "title": "秦曙卿村",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "大块富文章，百家各奏响。",
      "沼缘及后儒，游览任心赏。",
      "洸洸昌黎公，山斗盛瞻仰。",
      "欧柳曾三苏，星月列朗朗。",
      "南宋暨元明，兰桂杂榛莽。",
      "方姚立赤帜，门户或规仿。",
      "卓哉一曾侯，气象独迈往。",
      "因流溯其源，秦汉实漭瀁。",
      "取求苟无巳，涓滴入瓶盎。",
      "嗟余俗累牵，夙昔劳梦想。",
      "一朝得见君，心窝发奇痒。",
      "钻研历岁时，论古如指掌。",
      "为世所不为，豪杰信无两。",
      "嗜好幸匪殊，发蒙吾其傥。"
    ]
  },
  {
    "id": "adcfe4db263bf33c35cab2280f32c0d5",
    "title": "杂诗",
    "authorName": "朱尔楷",
    "authorId": "adcfe4db263bf33cd1457b72d1457b72",
    "dynasty": "清",
    "content": [
      "少年慕诗书，无力典衣买。",
      "有时借荆州，对之辄颐解。",
      "方今渐购致，身又随风摆。",
      "为人压线忙，日月岂潇洒。",
      "束阁置不观，望洋坐惊骇。",
      "乃知福所悭，不徒服豸獬。",
      "六经炳天地，煌煌有大文。",
      "惟其精气足，不受秦火焚。",
      "后世夸毗子，浅见亦寡闻。",
      "冀窃尘俗誉，巧借翰墨勋。",
      "立言勿知愧，辄欲张吾军。",
      "稍稍积篇帙，梨枣雕镌勤。",
      "群书日夜出，纷杂逾鹪蚊。",
      "无架可供插，有签难具分。",
      "哀哉一勺水，寄言谢诸君。",
      "即无秦火焚，灭亦如浮云。",
      "楚宫好细腰，国有饿死人。",
      "朝令暮即遍，风动疾若神。",
      "礼臣主文柄，万方拭目频。",
      "拔茅信贞吉，士气可使醇。",
      "昔者宋欧阳，怪僻黜不伸。",
      "场屋习遂变，嘉祐政聿新。",
      "如何安昌侯，号为经术纯。",
      "赏识乃赝鼎，驳马疑麒麟。",
      "相率矜狡猾，横流浩无垠。",
      "楚失齐未得，愿焉问先民。",
      "西邻挟弓矢，百步穿杨巧。",
      "东邻教管弦，一阕清歌绕。",
      "门前声隆隆，车马塞满道。",
      "投刺乍相见，寒暄话不了。",
      "洗盏邀宾朋，轰豗一阵搅。",
      "幽人冷淡姿，坐对形如槁。",
      "萧寥斗室中，可以避烦恼。",
      "雅咏或流连，古籍或探讨。",
      "时遇素心人，清言出尘表。",
      "物性固有殊，是非两不晓。"
    ]
  },
  {
    "id": "adcfe4db26438157660ddea2339be48e",
    "title": "羊祜",
    "authorName": "罗惇衍",
    "authorId": "adcfe4db26438157155fa095958adb57",
    "dynasty": "清",
    "content": [
      "不见降幡出石头，襄阳遗爱断碑留。",
      "东征苦进平吴策，南渡先防避狄秋。",
      "身后功名归武库，闺中封邑继酂侯。",
      "怪君早识王夷甫，未向朝廷进一筹。"
    ]
  },
  {
    "id": "adcfe4db264381571f56ff1519b22e64",
    "title": "林逋",
    "authorName": "罗惇衍",
    "authorId": "adcfe4db26438157155fa095958adb57",
    "dynasty": "清",
    "content": [
      "有人嵩少买松关，新侍君王泰贷还。",
      "风雪半湖梅对屋，云霄万里鹤归山。",
      "庐犹傍墓魂应恋，名不因诗稿可删。",
      "一棹江淮寻旧梦，倦游回首自萧间。"
    ]
  },
  {
    "id": "adcfe4db26438157874d9dc1cfbbdea7",
    "title": "杜密",
    "authorName": "罗惇衍",
    "authorId": "adcfe4db26438157155fa095958adb57",
    "dynasty": "清",
    "content": [
      "前后同称三李杜，阳城厉俗志翘然。",
      "丹心座上惭王昱，青眼尘中识郑玄。",
      "党锢英名先怒虎，休扬令闻罪寒蝉。",
      "逃刑避难非臣节，卓行今犹并颍川。"
    ]
  },
  {
    "id": "adcfe4db2666c0a6882d6925c6dd7a83",
    "title": "秋日晚眺有感",
    "authorName": "王以衔",
    "authorId": "adcfe4db2666c0a67283518d2647c1db",
    "dynasty": "清",
    "content": [
      "紫清城郭矗高寒，隥道飞廉接上兰。",
      "山色万重连雁塞，河声终古落桑干。",
      "东京礼乐张衡赋，北阙勋名贡禹冠。",
      "十载春明缘底事，愁怀遥睇碧云端。"
    ]
  },
  {
    "id": "adcfe4db2666c0a6882d6925c33c052b",
    "title": "秋日晚眺有感",
    "authorName": "王以衔",
    "authorId": "adcfe4db2666c0a67283518d2647c1db",
    "dynasty": "清",
    "content": [
      "四海朋俦一子由，豪吟风雨凤城秋。",
      "文章漫诩蓬池鲙，身世原殊阁道牛。",
      "徐邈百杯频中圣，杜陵万卷傲封侯。",
      "骑鲸一去凭谁问，萧飒商飙白雪楼。"
    ]
  },
  {
    "id": "adcfe4db26695c91a4b91ea06c2b95f3",
    "title": "述旧",
    "authorName": "万斯同",
    "authorId": "adcfe4db26695c917e230522b9f94c77",
    "dynasty": "清",
    "content": [
      "我昔九龄时，慈母中道弃。",
      "此时赤日颓，风尘匝地沸。",
      "艰难营一殡，辛苦且逃避。",
      "昼行岩壑间，夜宿虎豺际。",
      "弱儿可怜人，性命托足弟。",
      "穴居逾三年，脱粟常不继。",
      "重返西皋居，遂作灌园计。",
      "田圃久成芜，桑麻亦已废。",
      "再葺耕耨基，复理桔槔器。",
      "时或从父兄，荷锄畦边憩。",
      "渐成田舍儿，颇谙村居味。",
      "谓当谢俗氛，终事田家利。",
      "不谓志难谐，复迫居城内。",
      "念兹释耕耘，欲识诗书字。",
      "父意怜少儿，亲为解章义。",
      "晨夕寒松斋，呼儿捧箧笥。",
      "或时使应门，间亦执巾屣。",
      "穷愁寥泬中，父怀每欣慰。",
      "久侍少谴责，亦自多欢睡。",
      "饥寒相逼迫，父往游岭外。",
      "日夕望还期，中秋果返辔。",
      "途次九江滨，奄忽一夕逝。",
      "寄信至江乡，恸绝中肠碎。",
      "易篑在何时，盖棺在何地。",
      "含殓儿不亲，汤药儿不侍。",
      "天长日月久，此恨终吾世。",
      "返柩江西滨，结庐西山次。",
      "迄今已三年，魂魄犹飞坠。",
      "叹息我生涯，忧患何遭备。"
    ]
  },
  {
    "id": "adcfe4db26695c91368c5d49bd6ed6d8",
    "title": "寄五兄公择",
    "authorName": "万斯同",
    "authorId": "adcfe4db26695c917e230522b9f94c77",
    "dynasty": "清",
    "content": [
      "食饮不求精，冠裳不求好。",
      "但求免饥寒，骨肉常相保。",
      "微愿竟难遂，分飞各远道。",
      "欣欣向荣木，唶唶投林鸟。",
      "我乃不如斯，喟焉伤怀抱。"
    ]
  },
  {
    "id": "adcfe4db26695c91368c5d49689e68cb",
    "title": "寄五兄公择",
    "authorName": "万斯同",
    "authorId": "adcfe4db26695c917e230522b9f94c77",
    "dynasty": "清",
    "content": [
      "陶令常乞食，颜公亦求米。",
      "古来贤达人，所遇犹若此。",
      "况我与时违，冻馁固其理。",
      "且当守故居，量力营菽水。",
      "得食暂安眠，聚庐亦可喜。",
      "君胡事远游，经旬去乡里。",
      "未得一钱看，反受三春馁。",
      "伊优复伊优，运命固如是。",
      "不见张长公，白首田园里。"
    ]
  },
  {
    "id": "adcfe4db266e25df3c4231090d7f6481",
    "title": "寄表弟项少莲时司训建德",
    "authorName": "许彭寿",
    "authorId": "adcfe4db266e25dfd1457b72d1457b72",
    "dynasty": "清",
    "content": [
      "尽多名士画牢丸，薇省犹供苜蓿盘。",
      "清瘦自怜同鹤熊，羞珍何苦脍龙肝。",
      "性成姜桂终嫌辣，骨傲风霜尽耐寒。",
      "我寄浮生随处好，几时同隐钓台滩。"
    ]
  },
  {
    "id": "adcfe4db2677e5d8e8ddbc6c9ad31492",
    "title": "九日登白帝城望八阵图题武侯庙",
    "authorName": "沈寿榕",
    "authorId": "adcfe4db2677e5d8d1457b72d1457b72",
    "dynasty": "清",
    "content": [
      "落日高城隐暮笳，客心孤迥正思家。",
      "传书待寄云中雁，读史羞论井底蛙。",
      "在昔君臣似鱼水，而今窟穴有龙蛇。",
      "群材竞起终何事，且倒芳尊就菊花。"
    ]
  },
  {
    "id": "adcfe4db2677e5d88cc40675fe1a05f2",
    "title": "何时",
    "authorName": "沈寿榕",
    "authorId": "adcfe4db2677e5d8d1457b72d1457b72",
    "dynasty": "清",
    "content": [
      "何时沧海变桑田，划破鸿蒙界外天。",
      "诸国有疆分岛屿，汉家无事习楼船。",
      "烟开鳌背凭空结，烛照犀光彻夜然。",
      "世上升沉都莫问，君平卖卜已年年。"
    ]
  },
  {
    "id": "adcfe4db2677e5d88cc40675d6d0f826",
    "title": "何时",
    "authorName": "沈寿榕",
    "authorId": "adcfe4db2677e5d8d1457b72d1457b72",
    "dynasty": "清",
    "content": [
      "凡骨求仙亦妄哉，岂知方丈与蓬莱。",
      "童男丱女终何有，芝草桃花未易栽。",
      "击节冯夷惊水立，乘槎博望踏空来。",
      "奇文莫羡玄虚赋，未必能倾万古才。"
    ]
  },
  {
    "id": "adcfe4db2677e5d88cc4067534f1041c",
    "title": "何时",
    "authorName": "沈寿榕",
    "authorId": "adcfe4db2677e5d8d1457b72d1457b72",
    "dynasty": "清",
    "content": [
      "二十年中电火流，追思旧恨迸新愁。",
      "才多早发盈庭议，计拙终成筑室谋。",
      "大将立功防内外，贤人责备有春秋。",
      "四牵五饵卫常事，贾谊缘何哭便休。"
    ]
  },
  {
    "id": "adcfe4db2677e5d88cc4067558fb08fc",
    "title": "何时",
    "authorName": "沈寿榕",
    "authorId": "adcfe4db2677e5d8d1457b72d1457b72",
    "dynasty": "清",
    "content": [
      "入手新书共赏奇，飞腾光怪气淋漓。",
      "乾坤可纳形诸掌，福命难言相在皮。",
      "牛鬼有灵纷变态，马衔无用肖儿嬉。",
      "不知野史亭何处，载记他年绝可疑。"
    ]
  },
  {
    "id": "adcfe4db2677e5d8e3d8c4ed81f1636e",
    "title": "塔忠武义马歌",
    "authorName": "沈寿榕",
    "authorId": "adcfe4db2677e5d8d1457b72d1457b72",
    "dynasty": "清",
    "content": [
      "塔公上马能杀贼，此马偏从贼中得。百战沙场破竹功，满身云锦桃花色。",
      "汗沟隆起垂梢长，黄金羁勒青丝缰。旋文在腹似鳞甲，人惊天骥非寻常。",
      "当时追贼搜穷谷，阵压玄云白日速。马行不行若有知，贼来不来疑有伏。",
      "俄临千尺流，水深无尽头。丛薄杀声起，欲渡无行舟。",
      "舟来公且渡，更恐前无路。重围跃出鸟飞难，毛血淋漓马行处。",
      "将军归来衣上紫，不克九江臣愤死。便为厉鬼亦忠魂，遥望长安谢天子。",
      "素旌飘摇依灵輀，哀嘶枥下声酸悲。壮哉忠武自不朽，惜哉义马无人知。",
      "刘公告我我作歌，座中有客双滂沱。千秋国士千金骨，知己不逢空奈何。"
    ]
  },
  {
    "id": "adcfe4db267b849df7d29d811ee447e9",
    "title": "嘉平月护送参赞海公统军赴藏",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "万里乌斯藏，千层拉萨招。",
      "班禅参妙喜，达赖脱尘嚣。",
      "叩额诸番控，雕题百貊朝。",
      "家家唐古特，别蚌属庭枭。"
    ]
  },
  {
    "id": "adcfe4db267b849df7d29d819c8d7cca",
    "title": "嘉平月护送参赞海公统军赴藏",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "化雨真无外，三汗旧献琛。",
      "穴争同鼠雀，蛮触起商参。",
      "未许千锾赎，何难一战擒。",
      "圣朝同覆帱，黑子已输忱。"
    ]
  },
  {
    "id": "adcfe4db267b849df7d29d81d7e18cc0",
    "title": "嘉平月护送参赞海公统军赴藏",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "青海诸番道，兼衣夏月过。",
      "冰天无汗马，雷峤有埋驼。",
      "地险达般岭，天通穆鲁河。",
      "噶达苏屹老，超蹀快如何。"
    ]
  },
  {
    "id": "adcfe4db267b849df7d29d817e182b06",
    "title": "嘉平月护送参赞海公统军赴藏",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "百骑巴图鲁，千员默尔庚。",
      "雕弧随月满，长剑倚霜鸣。",
      "失策凭垂仲，抛戈耻戴绷。",
      "由来古佛国，持护仗天兵。"
    ]
  },
  {
    "id": "adcfe4db267b849dea6e689e5603f164",
    "title": "木鹿寺经园",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "华夏龙蛇外，天西备六书。",
      "羌戎刊木鹿，儒墨辨虫鱼。",
      "寺建青鸳古，经驮白马初。",
      "何如苍颉字，传到梵王居。"
    ]
  },
  {
    "id": "adcfe4db267b849d56ddacd338c9d9da",
    "title": "题路旁于阗大玉",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "诏弃于阗玉，埋轮蔓草芜。",
      "来从西旅道，采自罽宾隅。",
      "驾鼓劳天马，投渊却海珠。",
      "何如此顽石，罢役万民苏。"
    ]
  },
  {
    "id": "adcfe4db267b849d56ddacd3a4cfb721",
    "title": "题路旁于阗大玉",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "不刻摩崖字，光明帝德昭。",
      "瑞同麟在野，喜见鹊来巢。",
      "昆璞依然古，羌戎逖矣朝。",
      "鬼神牢守护，莫任斧斤招。"
    ]
  },
  {
    "id": "adcfe4db267b849d46386aa550930b0c",
    "title": "东俄洛至卧龙石",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "朝发东俄洛，山坳布群髳。",
      "迢迢大雪山，万顶覆银瓯。",
      "皎然无黑子，寒光射酸眸。",
      "绝顶矗鄂博，哈达纷垂旒。",
      "乃有高日僧，蹋雪迎道周。",
      "敦多伽木嗟，红帽萨迦流。",
      "幨帷献酥茶，聊以金帛酬。",
      "西南循鸟道，玉沙画而修。",
      "前驱乌帽没，乃知下危沟。",
      "苍松密排拶，万幢悬碧油。",
      "峭壁五色灿，连冈四面幽。",
      "宿宿卧龙石，夜半魂夷犹。"
    ]
  },
  {
    "id": "adcfe4db267b849d801579ec0e5c8739",
    "title": "中渡至西俄洛",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "朝渡雅隆江，浮梁乃舟造。",
      "山谷为我庐，又入西南奥。",
      "深林蔽天日，人迹真罕到。",
      "凛冽刺毛骨，猬缩马牛踔。",
      "小憩麻盖中，有如出冰窖。",
      "谁知镜海上，雪比琉璃曜。",
      "日华炫素彩，护眼青丝罩。",
      "卅里波浪工，白霓愁远峤。",
      "所欣阴曀合，绝顶快览眺。",
      "四围山卧平，万叠云垂倒。",
      "仆从忙戒严，此间多劫盗。",
      "潜居黑帐房，长年无井灶。",
      "弓箭各在腰，刀剑时悬鞘。",
      "斯言咄可怪，我乃粲一笑。",
      "饥户守荒山，荒山多虎豹。",
      "呼取来坝来，为我作向导。"
    ]
  },
  {
    "id": "adcfe4db267b849ddd9475d0edb217b9",
    "title": "宿头塘",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "阿喇伯桑西，喜宿头塘早。",
      "罡风摇板庐，孤枕雪压脑。",
      "挑镫不成寐，默坐纡怀抱。",
      "砚冻墨不濡，指直笔欹倒。",
      "今夜莫吟诗，吟诗定郊岛。",
      "呼童仇复眠，起视漫天缟。",
      "邮番促晨装，长纤氂牛套。",
      "且去问前途，冰镜滑如扫。"
    ]
  },
  {
    "id": "adcfe4db267b849d40519d8b3655fb83",
    "title": "班禅额尔德尼燕毕款留精舍茶话",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "法筵肃肃开雁堂，饤坐目食盘成行。葡萄庵罗兼糖霜，饆饠陈黯䭃头僵。",
      "藤根騞騞刲乾羊，鸠盘茶杵牛酥浆。龙脑钵盛云子粮，麦炒豆䜺盂釜量。",
      "金花榻并狮子床，有如嵫景对若光。须臾乐奏鼓𧰋镗，火不思配箫管扬。",
      "侲童十人锦彩裳，手持月斧走跳踉。趻踔应节和锵锵，和南捧佛币未将。",
      "哈达江噶如缥缃，花球霞氎兜罗黄。馨蒲伊兰螺甲香，主人顾客乐未央。",
      "愿闻四果阿罗方，客曰养心妨虎狂。孔戒操存舍则亡，出入无时慎其乡。",
      "佛传心镫明煌煌，瓶穿罗縠雀飞扬。儒墨相连理相当，定静止观归康庄，即心是佛真觉王。",
      "主人笑指河汪洋，我钻故纸君吸江。"
    ]
  },
  {
    "id": "adcfe4db267b849db0761bf8a092e2f1",
    "title": "题巴里坤南山唐碑",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "库舍图岭天关壮，沙陀瀚海南北障。七十二盘转翠螺，马首车轮顶踵望。",
      "高昌昔并两车师，五世百年名号妄。雉伏于蒿鼠噍穴，骄而无礼不知量。",
      "寒风如刀热如烧，易而无备胥沦丧。贤哉柱国侯将军，王师堂堂革而当。",
      "吁嗟韩碑已仆段碑残，犹有姜碑勒青嶂。岂知日月霜雪今一家，俯仰骞岑共惆怅。"
    ]
  },
  {
    "id": "adcfe4db267b849d7760f466c1beada9",
    "title": "过昂吉图淖尔盐池",
    "authorName": "和瑛",
    "authorId": "adcfe4db267b849dd1457b72596dedf4",
    "dynasty": "清",
    "content": [
      "夙沙初煮海，粒民五味厌。",
      "青齐伯图继，江淮鹾政添。",
      "奇哉祁连顶，天池珠漾帘。",
      "停车问野老，野老语安恬。",
      "此中饶白卤，往来劳一锨。",
      "轮台不淡食，万斛充闾阎。",
      "官无榷税扰，民无私贩嫌。",
      "售钱斗三十，八口温饱兼。",
      "予闻野老语，敛容感至諴。",
      "玉华漉北诏，水晶斸南岩。",
      "不费炀灶烈，更省火井炎。",
      "地道不爱宝，顿教水石咸。",
      "天道施美利，绝塞民夷沾。",
      "敲诗笑东坡，三月食无盐。"
    ]
  },
  {
    "id": "adcfe4db268b95a57d47a9fb53717b92",
    "title": "登金城山",
    "authorName": "许国焕",
    "authorId": "adcfe4db268b95a5d1457b72d1457b72",
    "dynasty": "清",
    "content": [
      "古木长云里，盘回出几重。",
      "夕阳连众壑，空翠滴诸峰。",
      "石倚苍藤立，泉从碧藓封。",
      "谁携惊世句，天阙问春容。"
    ]
  },
  {
    "id": "adcfe4db268b95a56c5bd201c5933f98",
    "title": "行溪上偶至野人家",
    "authorName": "许国焕",
    "authorId": "adcfe4db268b95a5d1457b72d1457b72",
    "dynasty": "清",
    "content": [
      "春风随坦步，晓日绿溪边。",
      "藻动鱼冲岸，山明鸟破烟。",
      "贫家稀馈问，野老忽周旋。",
      "已觉和光里，迟迟近午天。"
    ]
  },
  {
    "id": "adcfe4db268b95a508ea02132f469e0f",
    "title": "南楼怀古",
    "authorName": "许国焕",
    "authorId": "adcfe4db268b95a5d1457b72d1457b72",
    "dynasty": "清",
    "content": [
      "城郭遥临北斗悬，苍凉长慨暮云天。",
      "只今老竖樵薪日，正想从官引仗年。",
      "亡国社存秋色外，《登楼》赋就夕阳前。",
      "金舆石马赓陈迹，满目悲风散紫烟。"
    ]
  },
  {
    "id": "adcfe4db2697aee4a4da6cfbd8bf3762",
    "title": "大悲院题壁",
    "authorName": "查为仁",
    "authorId": "adcfe4db2697aee4b59a51a3fc9b003b",
    "dynasty": "清",
    "content": [
      "秋气先林薄，郊行得自娱。",
      "官河斜抱寺，野舍近通衢。",
      "粥鼓迎人出，畦蔬当砌敷。",
      "到来尘虑涤，留客有僧雏。"
    ]
  },
  {
    "id": "adcfe4db2697aee4a4da6cfb981a6fbe",
    "title": "大悲院题壁",
    "authorName": "查为仁",
    "authorId": "adcfe4db2697aee4b59a51a3fc9b003b",
    "dynasty": "清",
    "content": [
      "眷此东林社，来寻惠远师。",
      "坐深凉意满，吟苦树阴移。",
      "白鸟冲残照，青芦响暮飔。",
      "一层楼上望，浩荡自伸眉。"
    ]
  },
  {
    "id": "adcfe4db2697aee40afa90eb3a273020",
    "title": "草桥道中",
    "authorName": "查为仁",
    "authorId": "adcfe4db2697aee4b59a51a3fc9b003b",
    "dynasty": "清",
    "content": [
      "草桥南去是吾家，十里青青官柳斜。",
      "旧曲何人歌骤雨，荒亭无地问匏瓜。",
      "听来野树多啼鴂，望里居民半艺花。",
      "笑我淹留似胡贾，每逢佳处即停车。"
    ]
  },
  {
    "id": "adcfe4db2697aee48a43740af38ead18",
    "title": "和杜鹃老人寒食后重过花影庵韵",
    "authorName": "查为仁",
    "authorId": "adcfe4db2697aee4b59a51a3fc9b003b",
    "dynasty": "清",
    "content": [
      "飘然楖栗横肩去，梦入邪溪旧来处。",
      "一笠应辞燕市尘，孤篷好听江南雨。",
      "怊怅庞眉问信稀，樵风泾口鹤重归。",
      "几时也泛山阴棹，乞敢天花糁衲衣。"
    ]
  },
  {
    "id": "adcfe4db2697aee4eb27ac4e7971d423",
    "title": "送宋廷俞还长洲",
    "authorName": "查为仁",
    "authorId": "adcfe4db2697aee4b59a51a3fc9b003b",
    "dynasty": "清",
    "content": [
      "昔我梦江南，如垢思栉沐。",
      "幽怀萦千缕，胜鉴觊一蹴。",
      "沿缘涉吴会，欢喜到童仆。",
      "天霁朗以澄，河转缭而曲。",
      "依依接林塘，历历惬心目。",
      "言寻鹤涧流，遂憩虎阜麓。",
      "远水畛平畴，长松荫低屋。",
      "丹枫欹岸明，黄菊绕篱簇。",
      "登寺日未斜，陟山风颇肃。",
      "遥堞蜿蜒盘，旁塔岋嶪矗。",
      "侧睇云唳鸿，俯瞰坂驱犊。",
      "林影散参差，盘石互磅礴。",
      "绀殿翳龛镫，香厨具茗粥。",
      "坐深钟梵沈，吟余木叶秃。",
      "积愿起夙疴，清游屏繁缛。",
      "送君感前尘，蜡屐定当续。"
    ]
  },
  {
    "id": "adcfe4db2697aee43dd9a84b77f33811",
    "title": "病起郊游用东坡安国寺寻春韵",
    "authorName": "查为仁",
    "authorId": "adcfe4db2697aee4b59a51a3fc9b003b",
    "dynasty": "清",
    "content": [
      "一月不出愁东风，金卮翠杓无人同。",
      "鬓丝禅榻成独卧，水边孤负夭桃红。",
      "今晨一笑上蓝举，出郭前导双凫翁。",
      "清明寒食次第逼，春声吹入饧箫中。",
      "画船尾尾移堤外，中有吴儿歌小海。",
      "侬亦心如木石枯，不用倾城贻杂佩。",
      "锦瑟年华剧可怜，掉头吹落沈郎钱。",
      "花前且为留旬日，莫待花残忆花发。"
    ]
  },
  {
    "id": "adcfe4db269abe6795adca8e253a06fc",
    "title": "送亨甫归邵武",
    "authorName": "郑开禧",
    "authorId": "adcfe4db269abe67d1457b72d1457b72",
    "dynasty": "清",
    "content": [
      "今时无贺监，谁识谪仙才。",
      "旷世此诗笔，随身唯酒杯。",
      "红颜疑易老，白眼怪难开。",
      "归过任城下，狂歌定几回。"
    ]
  },
  {
    "id": "adcfe4db269abe67c48c1d704574a908",
    "title": "题汤涨秋礼部浮丘阁诗草",
    "authorName": "郑开禧",
    "authorId": "adcfe4db269abe67d1457b72d1457b72",
    "dynasty": "清",
    "content": [
      "礼部才无敌，声名满日边。",
      "著书穷巷下，落笔古人先。",
      "万里沅湘水，千秋兰杜篇。",
      "相期续《骚》《雅》，楚国有前贤。"
    ]
  },
  {
    "id": "adcfe4db269abe67ff7d4b362d9c7e43",
    "title": "家白麓先生故宅",
    "authorName": "郑开禧",
    "authorId": "adcfe4db269abe67d1457b72d1457b72",
    "dynasty": "清",
    "content": [
      "老去江濒结草庐，一官谢却混樵渔。",
      "九天丹诏徵修史，半亩青山自著书。",
      "海岛旧曾编日月，沧桑时复叹丘墟。",
      "白云山下云亭路，有否当年问字车。"
    ]
  },
  {
    "id": "adcfe4db26b6bdc67603872cc42fd608",
    "title": "申包胥泣秦廷",
    "authorName": "林慎修",
    "authorId": "adcfe4db26b6bdc682cadb06d1457b72",
    "dynasty": "清",
    "content": [
      "伤心祖国压强邻，汉水方城已半沦。",
      "退敌有怀存故楚，乞师无奈向西秦。",
      "挥来一副英雄泪，洒遍全班将士身。",
      "破碎河山旋克复，若敖不馁赖斯人。"
    ]
  },
  {
    "id": "adcfe4db26b6bdc6cc0d6309d0d12398",
    "title": "芦花",
    "authorName": "林慎修",
    "authorId": "adcfe4db26b6bdc682cadb06d1457b72",
    "dynasty": "清",
    "content": [
      "不共东篱载酒欢，白头终古寄江干。",
      "鸥盟浅渚秋波淡，雁落沧洲夜色寒。",
      "寞寞轻烟馀剑气，茫茫飞絮扑渔竿。",
      "琵琶亭外横舟处，有客低吟独倚栏。"
    ]
  },
  {
    "id": "adcfe4db26b6bdc6b14eaf9152849543",
    "title": "初夏村居",
    "authorName": "林慎修",
    "authorId": "adcfe4db26b6bdc682cadb06d1457b72",
    "dynasty": "清",
    "content": [
      "嫩绿轻阴竹放梢，二三野老日论交。",
      "草堂未雨先防漏，闲补风檐一把茅。"
    ]
  },
  {
    "id": "adcfe4db26bc3eadc8f78bb9fd21f3c4",
    "title": "伯玑新成小舫邀游东湖次韵",
    "authorName": "米汉雯",
    "authorId": "adcfe4db26bc3eadd1457b72d1457b72",
    "dynasty": "清",
    "content": [
      "扁舟如小阁，列坐豁尘襟。",
      "待月移芦港，追凉系柳阴。",
      "客贻新制茗，邻借旧藏琴。",
      "苏圃遗踪在，千秋共素心。"
    ]
  },
  {
    "id": "adcfe4db26bc3ead7b60910fa3095f7a",
    "title": "滏阳道中",
    "authorName": "米汉雯",
    "authorId": "adcfe4db26bc3eadd1457b72d1457b72",
    "dynasty": "清",
    "content": [
      "远近和鸣鸡，朝晖望欲迷。",
      "波环堤左右，地似瀼东西。",
      "柳影藏凫队，荷香送马蹄。",
      "赏心随命酌，村酒正堪携。"
    ]
  },
  {
    "id": "adcfe4db26bc3eadef000593c298e037",
    "title": "送张松樵鍊师还庐山",
    "authorName": "米汉雯",
    "authorId": "adcfe4db26bc3eadd1457b72d1457b72",
    "dynasty": "清",
    "content": [
      "竟谢浮荣觅紫芝，好山深处结茅茨。",
      "伯英家法原能草，栗里遗民更有诗。",
      "时踏青苍舒朗啸，未忘黑白一弹棋。",
      "匡庐到处悬飞瀑，可许支筇共问奇。"
    ]
  },
  {
    "id": "adcfe4db26bc3ead2d6399ec72aa61f6",
    "title": "送徐次履还宣城",
    "authorName": "米汉雯",
    "authorId": "adcfe4db26bc3eadd1457b72d1457b72",
    "dynasty": "清",
    "content": [
      "弱龄事章句，缟纻慕畴昔。思与贤豪人，盟心矢金石。",
      "江南今日有徐子，藉甚诗名推正始。到来为结忘年交。",
      "魏都高宴差堪拟。每逢予唱必和歌，萧寺空斋取次过。",
      "登高共草银镂管，遥夜同倾金叵罗。三时去我如过翼，世事悠悠那终极。",
      "酒酣击筑呼呜呜，搔首问天长太息。素心自问久为群，促膝披襟细论文。",
      "囊中琼玖投将遍，君言归卧姑山云。姑山崔嵬势无敌，四时苍翠常如滴。",
      "谢朓青山俯碧湍，谪仙楼阁临丹壁。知君卜筑枕通川，松竹盘纡薜荔连。",
      "长风密谷朝舒啸，皎月清溪夜扣舷。自是此乡饶足乐，留君不住怀殊恶。",
      "灞上长条惨客装，草堂梁月愁罗幕。行程况复正当秋，云白枫丹雁影稠。",
      "更持此日惊人句，为寄长安诸旧游。"
    ]
  },
  {
    "id": "adcfe4db26e03a99afaad420cd7cbcb7",
    "title": "旅夜",
    "authorName": "王立性",
    "authorId": "adcfe4db26e03a99d1457b72d1457b72",
    "dynasty": "清",
    "content": [
      "霜砧与风笛，并作异乡声。",
      "江月正当户，海云低压城。",
      "草深萤乍出，树响鹊频惊。",
      "志士多牢落，无为恨不平。"
    ]
  },
  {
    "id": "adcfe4db26ec9d88bd4a513cdf7fec18",
    "title": "祝始政纪念祭",
    "authorName": "黄茂清",
    "authorId": "adcfe4db26ec9d88c164bbc96ceefed6",
    "dynasty": "清",
    "content": [
      "礼明乐备庆良辰，政教南行令始申。",
      "千里河山风换旧，十年草木露沾新。",
      "典章大定初开府，图籍先收此驭民。",
      "鲲岛苍生三百万，馨香俎豆肃明禋。"
    ]
  },
  {
    "id": "adcfe4db26ec9d88bd4a513c1c07b6f1",
    "title": "祝始政纪念祭",
    "authorName": "黄茂清",
    "authorId": "adcfe4db26ec9d88c164bbc96ceefed6",
    "dynasty": "清",
    "content": [
      "旌旗掩拥万人家，治化覃敷遍迩遐。",
      "雷励风行新号令，山辉水丽大排衙。",
      "勋猷事业当年定，礼乐兵刑此日加。",
      "一统车书千古在，煌煌钜典灿云霞。"
    ]
  },
  {
    "id": "adcfe4db26ec9d88930d631cc429b188",
    "title": "春中雅集席上赠蔡佩香词客",
    "authorName": "黄茂清",
    "authorId": "adcfe4db26ec9d88c164bbc96ceefed6",
    "dynasty": "清",
    "content": [
      "文交十载舍君谁，潇洒风流系我思。",
      "北部繁华重领略，南朝金粉旧迷离。",
      "雪泥鸿爪春三径，山水驴头笔一枝。",
      "莫问年来沧海劫，琴歌酒赋已忘悲。"
    ]
  },
  {
    "id": "adcfe4db26ec9d88ad4963d3895286d1",
    "title": "恭祝神武天皇祭典",
    "authorName": "黄茂清",
    "authorId": "adcfe4db26ec9d88c164bbc96ceefed6",
    "dynasty": "清",
    "content": [
      "九重丽旭耀宫门，清庙明禋肃骏奔。",
      "此日升天遗玉牒，当年定鼎辟橿原。",
      "大和国里崇陵寝，亩火山头拜帝魂。",
      "薄海臣民齐顶礼，灵光一道照乾坤。",
      "建极基开一统先，扶桑国祚此绵延。",
      "留贻大业三千载，启创皇猷亿万年。",
      "锦绣江山亲手定，神灵弓箭尚腰悬。",
      "崇隆太庙喧鼍鼓，肃肃雍雍荐豆笾。"
    ]
  },
  {
    "id": "adcfe4db26ec9d88089ff473baabffd8",
    "title": "读寄挽新竹阿美女史诗有感赋似沄舫蔚村毓臣琢其敦让诸词客",
    "authorName": "黄茂清",
    "authorId": "adcfe4db26ec9d88c164bbc96ceefed6",
    "dynasty": "清",
    "content": [
      "难藉娲皇补恨天，水流花谢鸟空怜。",
      "知卿了却三生债，惜我曾无一面缘。",
      "香草美人今幻梦，青山白骨旧婵娟。",
      "悔教名字留金谷，石氏繁华已寂然。",
      "不须红粉感飘零，豪士交游日未停。",
      "一段姻缘桃叶渡，十年心事牡丹亭。",
      "枉追琴韵寻司马，剩得湖山葬小青。",
      "任是多情陈后主，歌残玉树有谁听。"
    ]
  },
  {
    "id": "adcfe4db26ec9d88b8709ddac84f2125",
    "title": "渔人聚饮",
    "authorName": "黄茂清",
    "authorId": "adcfe4db26ec9d88c164bbc96ceefed6",
    "dynasty": "清",
    "content": [
      "卖鱼沽酒来，相知有三五。",
      "酣饮绿榕阴，拇战猛如虎。",
      "醉倒夕阳西，不辨今与古。",
      "莫道囊无钱，明朝举网取。"
    ]
  },
  {
    "id": "adcfe4db2715241336bf5f35af0a263f",
    "title": "赋得月如弓",
    "authorName": "顾有容",
    "authorId": "adcfe4db27152413d1457b72d1457b72",
    "dynasty": "清",
    "content": [
      "新月盈盈挂晚晴，人从小院忆边情。",
      "长空射处旄头落，好卜滇池奏太平。"
    ]
  },
  {
    "id": "adcfe4db271524139d1507d4b927152e",
    "title": "秋竹",
    "authorName": "顾有容",
    "authorId": "adcfe4db27152413d1457b72d1457b72",
    "dynasty": "清",
    "content": [
      "凉露娟娟引晚风，幽篁筛影月明中。",
      "窗前一样萧萧响，添却秋声更不同。"
    ]
  },
  {
    "id": "adcfe4db271526894e201b425af99bd5",
    "title": "直方夜过忆卧子谈诗",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "偶逢宋玉过西邻，把酒重论故国春。",
      "一榻早悬陈仲举，《九歌》亲授屈灵均。",
      "衣冠白社沈秋草，宾客黄初散洛尘。",
      "醉里寒星空自数，天门骑尾竟何人。"
    ]
  },
  {
    "id": "adcfe4db271526899a6b1a53e131479a",
    "title": "岁暮送孝持",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "读书台畔钓鱼矶，彼美谈经过竹扉。",
      "羽扇才名三俊重，乌衣子弟六朝非。",
      "云生枳棘鸾偏集，霜扑蒹葭雁欲归。",
      "莫道春风开径早，岁寒心事隔年违。"
    ]
  },
  {
    "id": "adcfe4db27152689cd99dbb4fff07ff8",
    "title": "潘山人至自辽左得季给谏消息",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "塞外潘生到日边，满朝惊喜帛书传。",
      "王修负担真千里，季布髡钳竟隔年。",
      "华表鹤归愁自语，纥干鹊下冷相怜。",
      "知君醉后攀牛角，一种先皇鄗上田。"
    ]
  },
  {
    "id": "adcfe4db27152689cd99dbb465d2177e",
    "title": "潘山人至自辽左得季给谏消息",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "短辕一哭去长安，铁岭金州道路难。",
      "搔首有天垂北斗，断肠无客对南冠。",
      "管宁木榻经秋破，苏武群羝落日寒。",
      "那信圣恩思直谏，画图别苑两回看。"
    ]
  },
  {
    "id": "adcfe4db27152689c4cae0b5c0667175",
    "title": "赠别澹归和尚",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "身世飘零梦屡更，云山只抵一尘轻。",
      "曾求铁汉楼边死，偶向金吾杖底生。",
      "野寺梅花窗窈窕，空林杜宇路凄清。",
      "谁怜海鹤心无系，又挂蒲团得得行。"
    ]
  },
  {
    "id": "adcfe4db27152689a9c22ad73f6e2f97",
    "title": "寄怀张鞠存年兄",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "黄叶秋蝉忽满林，客愁况是别离侵。",
      "张骞槎去明河隔，贾傅书来痛哭深。",
      "渐有清霜浮画角，更无流水入瑶琴。",
      "谁怜此夜淮南梦，丛桂青青露不禁。"
    ]
  },
  {
    "id": "adcfe4db27152689a9c22ad7bea91fb4",
    "title": "寄怀张鞠存年兄",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "城南别业近何如，白板双扉暮色虚。",
      "秋草不知王粲井，画桥犹记伯通居。",
      "湘帘对酒明镫夕，木榻弹棋听雨余。",
      "不信阑干苦相忆，倚来愁绝雁行疏。"
    ]
  },
  {
    "id": "adcfe4db27152689b49690269556c455",
    "title": "送荔裳",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "上客征帆昨夜过，江村风雨别愁多。",
      "东山自慰苍生望，郢市空怜《白雪》歌。",
      "野寺开樽栖鹳雀，空梁拨棹散鼋鼍。",
      "承明到日应前席，须话桑田总逝波。"
    ]
  },
  {
    "id": "adcfe4db27152689b496902640f333c8",
    "title": "送荔裳",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "飘零十载阖闾城，酒后悲歌白发生。",
      "却为雷霆思帝德，偏从鸟雀话交情。",
      "青云启事才名重，画鹢趋朝羽扇轻。",
      "早望故人喧列戟，东南紫气有逢迎。"
    ]
  },
  {
    "id": "adcfe4db271526890b994314bd9c0d7d",
    "title": "大梁行送林平子",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "燕山四月槐雨凉，酒徒击筑官道旁。骊驹欲鸣惨将发，为君慷慨歌大梁。",
      "大梁昔当全盛日，裂土苴茅建宗室。魏殿旌旗斗北翻，汴宫花石城东密。",
      "定王宪王皆好才，樊楼窈窕东堂开。诚斋旧帖龙文写，乐府新题凤管催。",
      "黄河如带萦天阙，舞榭歌钟几时歇。兔苑宾朋白雪尊，鹍弦士女金梁月。",
      "中原千里接神京，叔父勤王更勒名。鸡犬愿随淮桂老，鱼龙忽厌蔡河平。",
      "一朝风雨金堤决，杀气苍茫鼓声绝。龙章十叶赤帝孙，却立铜人水中没。",
      "沧桑变易八九年，我来欲渡愁无船。宫阙崩颓半深泽，狐狸踉跳空荒烟。",
      "偶逢遗老驱豚出，端礼门中招共入。银楼藻井荇带穿，玉殿鸱头土花涩。",
      "因言此殿西北隅，飞廉九仞凌清虚。浊河波浪埋不得，依稀绣栱临椒除。",
      "我登兰雪轩，更倚端清阁。空梁天矫堕盘龙，古柏阴森少调鹤。",
      "下寻石洞风翛然，黄尘不到秋花鲜。云英既死梵镫灭，谁从此地求神仙。",
      "呜呼此景当年识，近日传闻更萧瑟。华栋都输少府钱，碧甍尽入空王宅。",
      "河山君到莫重论，艮岳吹台总不存。但得晴天看少室，短衣落日过夷门。"
    ]
  },
  {
    "id": "adcfe4db27152689ebbdafe913e7d05f",
    "title": "尚书墓道行",
    "authorName": "王广心",
    "authorId": "adcfe4db27152689d1457b72d1457b72",
    "dynasty": "清",
    "content": [
      "茸城北郭清明路，士女提壶拜坟墓。纸钱飞尽浊酒乾，还向落花深处坐。",
      "杨柳阴阴栝柏晴，尚书墓道满啼莺。牲碑滴露行人泪，石马嘶风故国情。",
      "老人指点为余说，尚书百岁高清节。第宅张苍赐予隆，丘山郭泰呼号切。",
      "宰木无端又百年，根株蟠亘叶相连。祠荒蜀相春应老，剑挂徐君树可怜。",
      "子孙繁衍如嘉木，玉树琼枝代相续。剪伐谁忧召伯棠，青葱不改莱公竹。",
      "蹉跎奕世有兰孙，二俊才名众所尊。贫贱那知公子贵，衰迟偏受少年恩。",
      "配边万里哀笳急，木叶山头对相泣。苏武丁年鬓已非，钟繇丙舍嗟何及。",
      "军纸抄家尽赐庄，墓田门帖更凄凉。十围老柳千寻柏，官吏商量到北邙。",
      "匠石操斤仰而立，小者为薪大论值。昔日马下信陵坟，今日牵牛到家石。",
      "鄂君飞鹢正抡才，南国楩楠岂在哉。轮囷生为华栋用，松楸死作济川才。",
      "昨日三江秋水阔，木兰楫戒沙棠发。青雀舟中有白云，麒麟冢上无黄叶。",
      "荒隧西风我重过，石人瞪目雨滂沱。君不见燕昭墓表千年木，既遇张华可奈何。"
    ]
  },
  {
    "id": "adcfe4db2720b1a15317e43010cf45a3",
    "title": "天章寺怀古",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "为访天章寺，溪行戴晓星。",
      "天花吹石磴，溜竹泻兰亭。",
      "鸟下还听法，龙归不辨形。",
      "桥山弓剑杳，何处问冬青。"
    ]
  },
  {
    "id": "adcfe4db2720b1a11c6baa7ecaf6f64b",
    "title": "燕昭王墓",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "落落高坟直到今，秋风惆怅独登临。",
      "燕山草落霜逾苦，碣石沙寒日易沈。",
      "逆旅只怜余白首，荒台不见有黄金。",
      "莫言近代无良马，孤负当年一片心。"
    ]
  },
  {
    "id": "adcfe4db2720b1a1a3f226d1bf67a623",
    "title": "岁暮寄怀故园亲友",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "一年一万一千里，马足车轮舴艋舟。",
      "自笑此身浑似叶，不知于世复何求。",
      "磨牛处处循陈迹，笼鸟依依忆故丘。",
      "正是羊城梅放日，瘴云霾雨独登楼。"
    ]
  },
  {
    "id": "adcfe4db2720b1a14b7d685caa4b6b05",
    "title": "还至延平遥望先墓有作",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "登楼遥望墓门秋，辛苦经年尚剑州。",
      "岂有弟兄依陇亩，只凭风雨护松楸。",
      "来从豺虎行边路，去逐鲸鲵腹里舟。",
      "四十无成还浪迹，云山何处可回头。"
    ]
  },
  {
    "id": "adcfe4db2720b1a117cffc400270816f",
    "title": "登滕王阁",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "高阁登临此大观，四山对面压龙盘。",
      "岂无词赋惊阎帅，已把文章让子安。",
      "人世百年风浩浩，长江千古水漫漫。",
      "南州高士今谁是，有客斜阳独倚阑。"
    ]
  },
  {
    "id": "adcfe4db2720b1a177001268ded85e43",
    "title": "送沙子羽之日本",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "寿安山回敞云烟，邪马台高四面天。",
      "缥缈似游星汉外，依稀直到日轮边。",
      "乘桴昔已伤尼父，蹈海今谁是鲁连。",
      "见说遗经在兹士，却将吾道问东偏。"
    ]
  },
  {
    "id": "adcfe4db2720b1a1a9ec945ff14a07e4",
    "title": "自题山水画册",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "烟岚浓冷雨初晴，人在翠微深处行。",
      "云气湿衣风透骨，隔林犹听乱泉声。"
    ]
  },
  {
    "id": "adcfe4db2720b1a1fe635306b6a98a89",
    "title": "古意",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "庄周梦为蝶，牛哀化为虎。",
      "此身等浮云，何物得自主。",
      "登高眺遐荒，松柏莽平楚。",
      "昔为公与侯，今作粪与土。",
      "贵贱同一归，空烦泪如雨。",
      "青春不再来，白石足可煮。",
      "竦身命黄鹄，云霄待吾举。"
    ]
  },
  {
    "id": "adcfe4db2720b1a16880802d6b907fcb",
    "title": "下建溪诸滩",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "无诸拓闽疆，山川贾余霸。",
      "乱石斗雷霆，终古不可罢。",
      "轻航一鸟疾，砰湃千转下。",
      "前舟欻然没，初见各惊诧。",
      "须臾出白浪，回旋去如射。",
      "生命寄柁师，与石争一罅。",
      "在阴魂屡飞，过后舌频咋。",
      "造物产湖海，至此穷变化。",
      "若匪众盘涡，闽溪高可泻。",
      "仙霞插霄汉，天险此其亚。",
      "所以纵横徒，一丸每频借。",
      "吾闻天下雄，以德不以诈。",
      "闽中如井底，未足供叱咤。",
      "安得常治平，弦歌出桑柘。"
    ]
  },
  {
    "id": "adcfe4db2720b1a1cfc4e6594c3b2325",
    "title": "题黄山山人墨竹",
    "authorName": "张远",
    "authorId": "adcfe4db2720b1a1d1457b72d1457b72",
    "dynasty": "清",
    "content": [
      "结体欲密势欲舒，节圆叶老如草书。",
      "吴兴已往不可作，此君顾影空扶疏。",
      "黄山山人澹于菊，胸有千竿万竿竹。",
      "翛然落笔电与雷，纵横幻诞何奇哉。",
      "墨汁三升酒一斗，飒飒晴空风雨来。",
      "蛰蛇出蠖剑出匣，夭矫老龙卸龙甲。",
      "共道一日不可无，颇恨古人无我法。",
      "袜材挥尽世莫知，撑肠拄腹徒尔为。",
      "伯时画马入马腹，但恐山人变竹枝。"
    ]
  },
  {
    "id": "adcfe4db27212047cd6e547fc5c13e06",
    "title": "登西山玉皇阁天门",
    "authorName": "那霖",
    "authorId": "adcfe4db27212047d1457b72d1457b72",
    "dynasty": "清",
    "content": [
      "峭壁耸千寻，扪苏历翠岑。",
      "花侵樵径窄，雨积涧痕深。",
      "岩石随人转，潭云入树阴。",
      "天风何处落，吹下步虚音。"
    ]
  },
  {
    "id": "adcfe4db27212047c1b3f5fc437b951d",
    "title": "山溪杂兴",
    "authorName": "那霖",
    "authorId": "adcfe4db27212047d1457b72d1457b72",
    "dynasty": "清",
    "content": [
      "秋雨落空山，青翠满岩麓。",
      "石磴漱飞泉，纡回叠细縠。",
      "孤岛出烟林，偶与归云逐。",
      "松杉藏古寺，隐隐明金粟。",
      "萋萋野卉腓，郁郁新萝绿。",
      "我欲问瑶芝，伊人在幽谷。"
    ]
  },
  {
    "id": "adcfe4db272dad90004b3e7b1fa2f941",
    "title": "赠戴进士通乾",
    "authorName": "陈善言",
    "authorId": "adcfe4db272dad90d1457b72d1457b72",
    "dynasty": "清",
    "content": [
      "吾道怜杯酒，焉辞百罚深。",
      "风尘无另眼，天地有同心。",
      "苦侠犹存剑，孤鸣欲碎琴。",
      "如何忘醉里，似久属知音。"
    ]
  },
  {
    "id": "adcfe4db272dd2db8b1898b256fb6193",
    "title": "建隆寺题壁",
    "authorName": "佛旸",
    "authorId": "adcfe4db272dd2dbd1457b72d1457b72",
    "dynasty": "清",
    "content": [
      "建隆何代寺，彰武旧招提。",
      "一径秦松里，孤云蜀岭西。",
      "台荒花落去，客至鸟空啼。",
      "落日江峰远，微吟过小溪。"
    ]
  },
  {
    "id": "adcfe4db272dd2db6ba863e0fc92761a",
    "title": "宿陈氏庄园",
    "authorName": "佛旸",
    "authorId": "adcfe4db272dd2dbd1457b72d1457b72",
    "dynasty": "清",
    "content": [
      "去郭息尘事，支筇原上村。",
      "言寻太丘长，得过辟疆园。",
      "竹影半塘水，秋声午夜猿。",
      "凌朝登小阁，山色在前轩。"
    ]
  },
  {
    "id": "adcfe4db272dd2db1c90f831be52d189",
    "title": "月夜过雪塘道中",
    "authorName": "佛旸",
    "authorId": "adcfe4db272dd2dbd1457b72d1457b72",
    "dynasty": "清",
    "content": [
      "谁唱吴歌古渡头，一声清怨过迷楼。",
      "凄凉满地芦花月，撩乱连天鸿雁秋。",
      "寒树著霜犹是绮，废塘埋玉问名钩。",
      "道人不为繁华感，午夜行吟别有愁。"
    ]
  },
  {
    "id": "adcfe4db27414169748c93322fa65a2f",
    "title": "辛未五十悲吟",
    "authorName": "杭澄",
    "authorId": "adcfe4db27414169d1457b72d1457b72",
    "dynasty": "清",
    "content": [
      "十载伤心泪，何曾一日乾。",
      "老深无后痛，贫觉立孤难。",
      "寂寂墓门草，深深眢井栏。",
      "此身原已死，休作未亡看。"
    ]
  },
  {
    "id": "adcfe4db27414169db2e6c3c25cfe1ea",
    "title": "春日寄怀湛堂",
    "authorName": "杭澄",
    "authorId": "adcfe4db27414169d1457b72d1457b72",
    "dynasty": "清",
    "content": [
      "晴烟漠漠柳丝丝，肠断春江是别时。",
      "千里相思两行泪，三年光景几篇诗。",
      "生涯似兔初营窟，踪迹如蝉不定枝。",
      "却怪天遥久留滞，何年得遂鹿门期。"
    ]
  },
  {
    "id": "adcfe4db2741416929f14410bb91ba02",
    "title": "独坐",
    "authorName": "杭澄",
    "authorId": "adcfe4db27414169d1457b72d1457b72",
    "dynasty": "清",
    "content": [
      "久坐不觉暝，罗衣怯晚风。",
      "远星随月后，孤屿入云中。",
      "归鸟争栖树，浮烟欲蔽空。",
      "天涯一长望，怀思正无穷。"
    ]
  },
  {
    "id": "adcfe4db27629cd209a89a93d0a10bde",
    "title": "渔村即事",
    "authorName": "符之恒",
    "authorId": "adcfe4db27629cd28bb88f8084c6494d",
    "dynasty": "清",
    "content": [
      "村边软草涴春泥，小雨初晴绿满溪。",
      "几幅斜阳挂鱼网，人家多在柳塘西。"
    ]
  },
  {
    "id": "adcfe4db27629cd24545d8ed221f8869",
    "title": "晚立永兴寺前望西溪人家云山掩映在梅竹中",
    "authorName": "符之恒",
    "authorId": "adcfe4db27629cd28bb88f8084c6494d",
    "dynasty": "清",
    "content": [
      "山居恋花信，逐境无定属。",
      "返照归古寺，幽意静还续。",
      "小桥坐流水，平野看衍沃。",
      "炊烟袅前村，林影入远瞩。",
      "似补梅竹疏，茅茨间几曲。",
      "寒云晚更密，蒙蒙护空绿。",
      "镫火接耕廛，鱼虾生计足。",
      "卜居他时愿，结邻已共嘱。",
      "吾诗盟不忘，僧楼写短烛。"
    ]
  },
  {
    "id": "adcfe4db27653a5b9243721a561e1410",
    "title": "李香君小像",
    "authorName": "陆学钦",
    "authorId": "adcfe4db27653a5bd1457b72d1457b72",
    "dynasty": "清",
    "content": [
      "一腔恨血喷桃花，点染生绡妙笔夸。",
      "为问元规尘十丈，携将此扇可能遮。"
    ]
  },
  {
    "id": "adcfe4db27653a5b9243721a5968d14b",
    "title": "李香君小像",
    "authorName": "陆学钦",
    "authorId": "adcfe4db27653a5bd1457b72d1457b72",
    "dynasty": "清",
    "content": [
      "丰姿寒玉自棱棱，阮老田郎唤不应。",
      "笑杀孟津王学士，乌丝细楷写春镫。"
    ]
  },
  {
    "id": "adcfe4db27655dd31bbba068be051dad",
    "title": "谢文节遗琴为新安吴素江作",
    "authorName": "安诗",
    "authorId": "adcfe4db27655dd3d1457b72d1457b72",
    "dynasty": "清",
    "content": [
      "精灵原不死，三尺剩琴材。",
      "天地红羊劫，江山白雁哀。",
      "孤臣余涕泪，故国久蒿莱。",
      "好和竹如意，冬青无数开。"
    ]
  },
  {
    "id": "adcfe4db27655dd39255e53e2e80816c",
    "title": "点易台",
    "authorName": "安诗",
    "authorId": "adcfe4db27655dd3d1457b72d1457b72",
    "dynasty": "清",
    "content": [
      "点易台边路，荒荒蔓草茸。",
      "能留太古石，犹有六朝松。",
      "幽涧鸣寒筑，疏林阁远钟。",
      "泉斋今不见，凭吊夕阳春。"
    ]
  },
  {
    "id": "adcfe4db2765c5c129fb6acfdbcb777b",
    "title": "登冠头岭炮台观海",
    "authorName": "李符清",
    "authorId": "adcfe4db2765c5c1d1457b72d1457b72",
    "dynasty": "清",
    "content": [
      "我官北海家南海，居海今初上海门。",
      "大壑有时跳日月，洪波终古荡乾坤。",
      "炮訇天半蛟龙舞，网集沙滩鸟雀喧。",
      "安得仙槎浮我去，直穷牛斗问仙源。"
    ]
  },
  {
    "id": "adcfe4db2765c5c19f54d78a55a72dc2",
    "title": "九山峡山寺登高",
    "authorName": "李符清",
    "authorId": "adcfe4db2765c5c1d1457b72d1457b72",
    "dynasty": "清",
    "content": [
      "十年梦隔飞来寺，九日舟临凝碧湾。",
      "丛菊三秋开竹径，飞泉百道响松关。",
      "空潭犀去沈金锁，古洞猿归解玉环。",
      "佳节几能逢胜地，峡山今日拟龙山。"
    ]
  },
  {
    "id": "adcfe4db2765c5c1fad8e740cb95770a",
    "title": "彭城夜雨寄家兄艺园",
    "authorName": "李符清",
    "authorId": "adcfe4db2765c5c1d1457b72d1457b72",
    "dynasty": "清",
    "content": [
      "河干一夜听萧瑟，春雨凄同秋雨声。",
      "惆怅对床人万里，果然漂泊在彭城。"
    ]
  },
  {
    "id": "adcfe4db2765c5c16d1925c0473d5322",
    "title": "海幢寺",
    "authorName": "李符清",
    "authorId": "adcfe4db2765c5c1d1457b72d1457b72",
    "dynasty": "清",
    "content": [
      "城市忽已隔，林泉遂见招。",
      "盈盈涉珠江，望眼增迢遥。",
      "小艇呼蜑人，驾以木兰桡。",
      "僧雏解好事，为我茶瓜要。",
      "入门优昙香，花雨氤氲飘。",
      "长林蔽修景，天籁鸣刁调。",
      "塔铃语云何，如听风过箫。",
      "比邱三五辈，宴坐围松寮。",
      "一闻梵呗宣，余声静不嚣。",
      "俄顷铿华钟，汩起沧江潮。",
      "冯夷跋浪舞，灵怪争来朝。",
      "神鱼似衔珠，鲛人或献绡。",
      "所过皆殊境，顿觉心神超。",
      "始知青莲宇，变幻非意料。",
      "栖栖尘土中，无乃同鹪鹩。"
    ]
  },
  {
    "id": "adcfe4db2765c5c1d652a13e602ea9f7",
    "title": "七夕立秋大雨",
    "authorName": "李符清",
    "authorId": "adcfe4db2765c5c1d1457b72d1457b72",
    "dynasty": "清",
    "content": [
      "凉飙骑月洗炎氛，并作迎作乞巧文。",
      "天上双星尘世雨，阴晴只隔一层云。"
    ]
  },
  {
    "id": "adcfe4db2771e16944121886c421cbca",
    "title": "冬夜",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "耿耿兰缸暗，沈沈夜气清。",
      "梦回残漏永，月在半窗明。",
      "乡思兼愁思，砧声复雁声。",
      "故园归路杳，何日慰离情。"
    ]
  },
  {
    "id": "adcfe4db2771e1697e12d18b54e86d2c",
    "title": "关锁岭",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "山从绝域势遥分，天限西南自昔闻。",
      "烽静戍楼狐上屋，风喧古本鹤惊群。",
      "横盘石磴危通马，深锁雄关冷护云。",
      "叱驭升平犹觉险，挥戈谁忆旧将军。"
    ]
  },
  {
    "id": "adcfe4db2771e16978ec7ef7d39218a9",
    "title": "九峰寺有感家大人",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "萝壁松门一径深，题名犹记旧铺金。",
      "苔生尘鼎无香火，经蚀僧厨有蠹蟫。",
      "赤手屠鲸千载事，白头归佛一生心。",
      "征南部曲今谁是，剩有枯禅守故林。"
    ]
  },
  {
    "id": "adcfe4db2771e1693f2080734bc2259b",
    "title": "江西坡",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "西岭千重簇剑铓，曾麾万骑蓦羊肠。",
      "鬼镫明灭团青血，野冢荒凉啸白杨。",
      "梦断层霄空漠漠，事随流水去茫茫。",
      "只今剩有残兵卒，指点空山说战场。"
    ]
  },
  {
    "id": "adcfe4db2771e1692a3d75e8ba069661",
    "title": "辰龙关",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "一径登危独惘然，重关寂寂锁寒烟。",
      "遗民老剩头闲雪，战地秋闲郭外田。",
      "闻道万人随匹马，曾经六月堕飞鸢。",
      "残碑洒尽诸军泪，苔蚀尘封四十年。"
    ]
  },
  {
    "id": "adcfe4db2771e1696933af6adfeb358a",
    "title": "重过燕子矶",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "又系兰桡驻水滨，小亭重上独逡巡。",
      "恰看白下还斜照，剩对青山似故人。",
      "几杵疏钟江寺晚，半篱寒艳菊花新。",
      "凭栏更诵登临句，望里山川尚有神。"
    ]
  },
  {
    "id": "adcfe4db2771e169dad6b32c9853b214",
    "title": "江雨晚晴",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "晚烟漠漠破馀晖，红叶纷纷下翠微。",
      "几点断云将雨去，一行寒雁贴江飞。",
      "霜明半落新愁鬓，风劲先侵远客衣。",
      "翻羡田家无个事，小舟闲泊钓鱼矶。"
    ]
  },
  {
    "id": "adcfe4db2771e16975d7673d11c89791",
    "title": "秋原踏月",
    "authorName": "蔡琬",
    "authorId": "adcfe4db2771e169e721a54ad8d31bd7",
    "dynasty": "清",
    "content": [
      "露冷烟消碧落空，远山如黛月如弓。",
      "蛩吟缓缓堤边路，蝉韵微微树杪风。",
      "几点雪花天际白，一痕萤火草间红。",
      "中郎不起吾谁与，莫问良材爨下桐。"
    ]
  },
  {
    "id": "adcfe4db2787928544c8e0700ba74b4e",
    "title": "过宿迁值河水泛决夹河皆成巨浸行百余里始入新河即景有作",
    "authorName": "董思凝",
    "authorId": "adcfe4db27879285d1457b72d1457b72",
    "dynasty": "清",
    "content": [
      "年年忧河决，六月浪深时。",
      "已逐鱼龙怒，还生禾稼悲。",
      "雨来帆影重，风急棹声迟。",
      "曾识麻姑语，桑田会有期。"
    ]
  },
  {
    "id": "adcfe4db27879285efc7a6fffe15e724",
    "title": "东昌道中",
    "authorName": "董思凝",
    "authorId": "adcfe4db27879285d1457b72d1457b72",
    "dynasty": "清",
    "content": [
      "轻风五两此经行，曲岸停舟夜火明。",
      "落日楼台临远水，中宵鼓角起严城。",
      "射书人去碑常在，洗耳风高俗尚清。",
      "闻道园林多胜概，柳塘桃坞棹歌声。"
    ]
  },
  {
    "id": "adcfe4db2787928532421926a2da0d9e",
    "title": "金鱼池",
    "authorName": "董思凝",
    "authorId": "adcfe4db27879285d1457b72d1457b72",
    "dynasty": "清",
    "content": [
      "垂杨疏影绕晴沙，鱼藻池连十万家。",
      "望里波光看不尽，溪烟都上野棠花。"
    ]
  },
  {
    "id": "adcfe4db2789f18feed57a25c24822c9",
    "title": "人日龚芝麓邓孝威垂访海幢寺",
    "authorName": "今释",
    "authorId": "adcfe4db2789f18fd1457b72d1457b72",
    "dynasty": "清",
    "content": [
      "胜流坐对即空山，未碍梅花笑任还。",
      "风雨杂陈今昔梦，松筠长护死生关。",
      "珠川空写何年泪，玉竹犹分一样斑。",
      "此去相思无远近，曹溪元不隔人间。"
    ]
  },
  {
    "id": "adcfe4db2789f18fed74c843977f42e6",
    "title": "无题",
    "authorName": "今释",
    "authorId": "adcfe4db2789f18fd1457b72d1457b72",
    "dynasty": "清",
    "content": [
      "老怕应休学少年，忧时成结喜成颠。",
      "无弦得弄琴三叠，有伴裁看石一拳。",
      "闭户钞方偏伏枕，因人博饭愧栽田。",
      "杨花又现浮萍相，水泛风飘不异缘。"
    ]
  },
  {
    "id": "adcfe4db2789f18fcb63457e87a5c838",
    "title": "臷庵",
    "authorName": "今释",
    "authorId": "adcfe4db2789f18fd1457b72d1457b72",
    "dynasty": "清",
    "content": [
      "落叶平坡外，骑牛古寺还。",
      "一回风雨过，几幅米家山。"
    ]
  },
  {
    "id": "adcfe4db27970079769fa93230f6bd9a",
    "title": "郭无伤邝无畏见过",
    "authorName": "函是",
    "authorId": "adcfe4db27970079d1457b72d1457b72",
    "dynasty": "清",
    "content": [
      "金栗如来是后身，澄潭孤月净无尘。",
      "看同镜里人何似，话到声销道易亲。",
      "铁树开残寒腊焰，雪花藏得旧年春。",
      "水云上下深深意，鹤影松虬好结邻。"
    ]
  },
  {
    "id": "adcfe4db27a0bf41012e49e6dd4a12cd",
    "title": "深冬坐雨",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "一年行且尽，双足暂相尊。",
      "芋熟零星火，门关冷落村。",
      "寒随风势阔，泉赴雨声繁。",
      "知识都无益，茅堂谢屐痕。"
    ]
  },
  {
    "id": "adcfe4db27a0bf4100e28066ecbd66e1",
    "title": "海镜庵与文悦上人茶话",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "佛火鱼龙里，寒潮钟磬边。",
      "数椽空所有，一水息诸缘。",
      "茶色浮鲛市，帆痕落水田。",
      "为言花事后，时见蜃楼悬。"
    ]
  },
  {
    "id": "adcfe4db27a0bf41bcb4c16c83c8ab7b",
    "title": "南园",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "何处箖箊有敝庐，空存老树与清渠。",
      "乱泉声里谁通屐，黄叶林间自著书。",
      "草色又新秋去后，菊花争放雁来初。",
      "菘畦舍北余多少，取次呼童一荷锄。"
    ]
  },
  {
    "id": "adcfe4db27a0bf41d560b08fe88cac16",
    "title": "乙酉春日",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "山无岁暮庚辰雪，柳少湖边癸亥春。",
      "自笑空堂双屐在，不知著出向何人。"
    ]
  },
  {
    "id": "adcfe4db27a0bf4179f014db935803e4",
    "title": "沂水山行即景",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "驴背寒销破帽温，鞭丝渐远雪泥痕。",
      "乱山一路青驼寺，多少东风到店门。"
    ]
  },
  {
    "id": "adcfe4db27a0bf4172739fcc0cdf0c47",
    "title": "西河沿酒家题壁",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "松浆初压自清浑，泥饮谁家老树根。",
      "野水不知深几许，半陂秋涨到柴门。"
    ]
  },
  {
    "id": "adcfe4db27a0bf4172739fcccee34440",
    "title": "西河沿酒家题壁",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "扰扰京尘已白头，眼中难遣是句留。",
      "日来何处无拘束，不在僧窗在酒楼。"
    ]
  },
  {
    "id": "adcfe4db27a0bf41a111e9c983a1601a",
    "title": "西山田家产一卫田主夺归不适于乘有邻之旁邑姑借乘须臾往还五百里秘不言主鬻诸屠邻闻同往赎刃矣始言卫状感赋",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "有卫骎骎技千里，羁绁不受高双耳。",
      "识其技者欲得之，千里之技死于是。",
      "呜呼无用全天年，士信知己诎知己。",
      "浩荡九衢十丈埃，庞然黑白行且止。"
    ]
  },
  {
    "id": "adcfe4db27a0bf41c8e56910eb3a2cd6",
    "title": "九月十八日与杭客游千佛山余不至是山者十四年矣",
    "authorName": "王苹",
    "authorId": "adcfe4db27a0bf41d1457b72d1457b72",
    "dynasty": "清",
    "content": [
      "孤嶂孤花漫寂寥，山灵应笑鬓萧萧。",
      "僧残老树余双寺，佛冷空泉自六朝。",
      "杖倚秋烟刚半起，袖携海气未全销。",
      "苍然华鹊斜阳外，可似西冷第几桥。"
    ]
  },
  {
    "id": "adcfe4db27abe984d4fa1f97884bf53b",
    "title": "闻和斋陈三兄在大昆麓庄截筒化字率此寄赠",
    "authorName": "林师圣",
    "authorId": "adcfe4db27abe984d1457b72d1457b72",
    "dynasty": "清",
    "content": [
      "截筒化字昔人无，敬圣如兄孰与俱。",
      "僻地休教遗剩画，清风尚可扫微污。",
      "且将食古归君子，竟把虚心勉士夫。",
      "自此乡村知傲效，琅玕值足当洪垆。"
    ]
  },
  {
    "id": "adcfe4db27abe9845e4dcdb4b94201d0",
    "title": "跋陈握卿与善录",
    "authorName": "林师圣",
    "authorId": "adcfe4db27abe984d1457b72d1457b72",
    "dynasty": "清",
    "content": [
      "聚首相亲数十年，曾披著述辑成编。",
      "承家历历名言在，淑世昭昭雅训传。",
      "说备东平心最乐，谈赅司马德为先。",
      "从教海外遵鸿诲，与善应多积善缘。"
    ]
  },
  {
    "id": "adcfe4db27abe9845e4dcdb4c4eb8305",
    "title": "跋陈握卿与善录",
    "authorName": "林师圣",
    "authorId": "adcfe4db27abe984d1457b72d1457b72",
    "dynasty": "清",
    "content": [
      "与善名篇论说通，细研善善总无穷。",
      "惩淫务返清贞俗，戒侈惟存俭朴风。",
      "刺骨针砭回痼病，当头棒喝醒顽蒙。",
      "休云海岛宜观感，亘古寰区善类同。"
    ]
  },
  {
    "id": "adcfe4db27b2ed4a610324dded2de1d7",
    "title": "余澄夫广文招同宋于廷蒋澹怀集饮偕游缪氏水西园即事",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "贫贱百无取，乃知欢我真。",
      "名场谁健者，交谊见斯人。",
      "只可菊相对，莫辞酒数巡。",
      "莛莼休更卜，蕉萃楚灵均。"
    ]
  },
  {
    "id": "adcfe4db27b2ed4a610324dd7a0b127e",
    "title": "余澄夫广文招同宋于廷蒋澹怀集饮偕游缪氏水西园即事",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "蒋宋名奇抱，平生诗最工。",
      "风尘吾辈少，杯酌此时同。",
      "旧垒无栖燕，寥天有去鸿。",
      "吴江话归棹，枫叶舞霜红。"
    ]
  },
  {
    "id": "adcfe4db27b2ed4a610324ddf2243325",
    "title": "余澄夫广文招同宋于廷蒋澹怀集饮偕游缪氏水西园即事",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "名园一徙倚，暂此惬幽襟。",
      "鹤响不知处，林亭秋已深。",
      "苍凉千里目，栽种十年心。",
      "好订探梅约，白云应可寻。"
    ]
  },
  {
    "id": "adcfe4db27b2ed4a8845ebc0ffb219fb",
    "title": "天生桥",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "西出龙尾关，长风起林壑。",
      "纡回俯平冈，直上削灵崿。",
      "天低众峰偪，涂危寸步却。",
      "元气斡混茫，层阴互包络。",
      "石梁跨飞虹，何年五丁凿。",
      "奔雷走怒泷，匹练洒晴瀑。",
      "箐荒窜鼪鼯，砦密斗枝格。",
      "夕烟生孤墟，寒翠湿双屩。",
      "揽辔蹑崔嵬，白云高不落。"
    ]
  },
  {
    "id": "adcfe4db27b2ed4acc34732bfb56ce77",
    "title": "霁虹桥",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "阴崖插层穹，苍寒扑人面。",
      "壁立阻岖嵚，磴回行撇旋。",
      "鸟啼不知处，猱影时一见。",
      "丛深竹翠交，峡逼藤梢罥。",
      "洑流瞰兰沧，奔涛洒晴霰。",
      "危梁穿铁縆，嵌空挂匹练。",
      "俯视惕屏营，仰瞩骇冥眴。",
      "夕阳开林光，前峰堕云片。",
      "祠宇耸岧峣，清风缅羽扇。",
      "长怀沪水勋，欲采溪毛荐。",
      "理策骛征途，耽幽寄遐眄。"
    ]
  },
  {
    "id": "adcfe4db27b2ed4a02038dfb0c7e2527",
    "title": "罗池谒柳柳州祠",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "苍垠划穷荒，奔流恣潏淈。",
      "八龙蜿蜒来，遗蜕作山骨。",
      "画戟俨清森，云车睹恍惚。",
      "夙秉兰玉姿，谈笑朝天阙。",
      "朝披鹤头书，夕佩鱼须笏。",
      "置身九霄间，一堕烟瘴窟。",
      "失路各赍咨，对面判秦越。",
      "插州虽未迁，高谊不可没。",
      "秋江见鰅鳙，蛮雨啼深掘。",
      "健笔括混茫，真宰怒剞劂。",
      "衣冠渺一丘，文字开百粤。",
      "蕉荔罗芬芬，尘容怍修谒。",
      "颓垣读古铭，蔓草仆残碣。",
      "黄鹤去不还，丛祠掩萝月。"
    ]
  },
  {
    "id": "adcfe4db27b2ed4a72a2320c8af3f964",
    "title": "短歌",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "有酒不饮史不读，二十男儿长刺促。",
      "雌剑化去雄剑愁，箜篌一声神妪哭。",
      "黄者地，青者天，火云烧日桃花然。",
      "鸦啼碧烟作人语，梧宫秋苑三千年。",
      "旋风吹釭杀蛾茧，吴刀绞肠雪丝软。",
      "雕陵不少秃尾鹊，洛下空题黄耳犬。",
      "去年有家归不得，打门索逋作士色。",
      "今年欲归归无家，翠烛冷照棠梨花。"
    ]
  },
  {
    "id": "adcfe4db27b2ed4a275f7ae333c4cf84",
    "title": "黔山杂吟",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "南出蛾螂塘，记险从此始。",
      "山脉悉联络，形若臂使指。",
      "又如骏马足，一逸不能止。",
      "峭根拔地生，危峰倚天起。",
      "光含朝暾红，气积暮烟紫。",
      "云开壁面削，雨过翠骨洗。",
      "行人望不见，下马秋色里。"
    ]
  },
  {
    "id": "adcfe4db27b2ed4a275f7ae3d28f1c4e",
    "title": "黔山杂吟",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "行行大山凹，复至大山丫。",
      "众岭郁蜿蜒，深谷含嵯岈。",
      "顽石踞豺虎，攫人森齿牙。",
      "马行穿细雾，鸟归带残霞。",
      "岩树夏生果，涧卉秋垂葩。",
      "村舍急云碓，溪田翻水车。",
      "旷然清风来，吹我乌帽斜。",
      "落日满墟里，徘徊数人家。"
    ]
  },
  {
    "id": "adcfe4db27b2ed4a275f7ae3dbc8e72b",
    "title": "黔山杂吟",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "阴崖不可状，作意露奇熊。",
      "回峰互相抱，环巘遥作对。",
      "初排雁行斜，忽作蠲飞退。",
      "枯松偃鳞甲，怪石罗细碎。",
      "仰见双鸟过，上有片云碍。",
      "凿幽始前人，寻险自我辈。",
      "一径绕羊肠，夕阳在牛背。"
    ]
  },
  {
    "id": "adcfe4db27b2ed4aa01e06aa46fe62d3",
    "title": "魏熨斗歌",
    "authorName": "曹楙坚",
    "authorId": "adcfe4db27b2ed4ad1457b727503cfac",
    "dynasty": "清",
    "content": [
      "有盖有底尺可量，穿以插柄柄较长。",
      "熨人之首像饕餮，造自太和中尚方。",
      "鸭炉东阁喷香热，细腰手熨芙蓉结。",
      "长门月落斗阑干，金仙泣露铜盘折。",
      "带火零星话劫灰，西陵歌吹总堪哀。",
      "洛神去后李娥活，谁掘芳林土一堆。",
      "裁缝密密申鸳绮，珠襦玉柙重泉底。",
      "君王自爱辟寒金，坏色罗裙吹不起。",
      "匏庐好古耽风雅，月华麟首亲摹写。",
      "款识真同雁足镫，题诗合用香姜瓦。",
      "绣涩苔花跗自圆，销沈又过一千年。",
      "摩挲熨斗同威斗，一笑麻姑沧海边。"
    ]
  },
  {
    "id": "adcfe4db27b36ebdba222f0e730e1c56",
    "title": "胥江舟次赠蒋伯生",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "回乡仍作客，旧业已无家。",
      "公子衣犹葛，高堂鬓欲华。",
      "方舟留夜话，孤烛照天涯。",
      "挥手愁明发，纷纷散晓鸦。"
    ]
  },
  {
    "id": "adcfe4db27b36ebd6fd2c8f57bfef6b8",
    "title": "幽居",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "欲识蓬门境，荒苔草色深。",
      "疏篱穿犬道，巧语杂春禽。",
      "慢效阮君泪，还怜钟子心。",
      "琴书今古意，流水岂知音。"
    ]
  },
  {
    "id": "adcfe4db27b36ebdc08f5c3807186166",
    "title": "扬州官舍赠徐稼庭司马",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "判醉为君尽一卮，梅花水部有新诗。",
      "蜀冈二月春堪画，社日东风雨似丝。",
      "官位已看黄绶贵，交情还记布衣时。",
      "故人分俸寻常事，郑重平生鲍叔知。"
    ]
  },
  {
    "id": "adcfe4db27b36ebdadc746bd9916e1b9",
    "title": "秋夜怀兄",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "寂寞秋声思不禁，绣帘微动晚风侵。",
      "阑干影转千家月，砧杵声移两地心。",
      "手足情怀频怅望，诗书镫火费追寻。",
      "红笺欲寄何由达，千里江南少雁音。"
    ]
  },
  {
    "id": "adcfe4db27b36ebdfdc64a05a3784215",
    "title": "送春有感",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "留春不住奈春何，飞絮飘红委逝波。",
      "巧舌鸟如莺最小，无名花著子偏多。",
      "萍浮池馆鱼吹浪，香减酴醾燕出窠。",
      "正是绿肥红瘦日，可怜青鬓暗消磨。"
    ]
  },
  {
    "id": "adcfe4db27b36ebd2a7e0d7a7467edcd",
    "title": "七夕",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "遥见微云海上生，接来一带鹊桥横。",
      "几家帘卷针楼月，何处人吹玉管笙。",
      "传说女牛今夕会，果然风露此时清。",
      "嫦娥似亦怜深夜，影照银河分外明。"
    ]
  },
  {
    "id": "adcfe4db27b36ebd9b81c150572c954d",
    "title": "楼台",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "楼台缥缈树周遮，小径蘼芜一道斜。",
      "春色重门深锁住，不知开过几番花。"
    ]
  },
  {
    "id": "adcfe4db27b36ebd34a65030da10db86",
    "title": "春兴回文",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "沈沈绿柳和风暖，艳艳红桃晓日晴。",
      "深苑春莺啼舌巧，林花乱蝶舞风轻。"
    ]
  },
  {
    "id": "adcfe4db27b36ebd5c4f0c55c8a1b48c",
    "title": "秋夕",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "云锁秋光夜气浓，半窗花月影重重。",
      "不知谁弄桓伊笛，黄叶萧萧下晚风。"
    ]
  },
  {
    "id": "adcfe4db27b36ebd9386e57e3a14e866",
    "title": "夜过姑苏",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "繁华初认阖闾城，隐隐亭台月色升。",
      "两岸吴歌平岸水，红楼高映满河镫。"
    ]
  },
  {
    "id": "adcfe4db27b36ebd916a6f8dccebff4c",
    "title": "赋得春风扇微和",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "春风能扇物，淑气媚晴和。",
      "荡漾迎春转，飘摇拂面过。",
      "暖吹桃蕊绽，轻递柳梢多。",
      "助蝶翻新翅，传莺弄巧歌。",
      "有声来竹径，无影动池波。",
      "玉律回芳节，清晖映远坡。"
    ]
  },
  {
    "id": "adcfe4db27b36ebd659ed0281f1ce859",
    "title": "寒翠石",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "此石不能语，前朝事丛残。",
      "清游亦陈迹，逝水无回澜。",
      "在旁孰知状，汝著冷眼看。",
      "何当抚入图，挂壁生苍寒。"
    ]
  },
  {
    "id": "adcfe4db27b36ebd7e21e33b7659336b",
    "title": "写溪楼迟客图系之以诗",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "高树生秋声，孤村断人迹。",
      "峰寒不作云，重叠见山脉。",
      "冈绝沙句连，游目杳无极。",
      "晏坐水边楼，明灭数帆席。",
      "谁从烟外指，人家住寒碧。",
      "美人期不来，幽景足可惜。",
      "拈笔写荒寒，斜阳澹将夕。"
    ]
  },
  {
    "id": "adcfe4db27b36ebde8efb7ba593f18ef",
    "title": "哭步蟾三兄",
    "authorName": "袁棠",
    "authorId": "adcfe4db27b36ebdd1457b72d1457b72",
    "dynasty": "清",
    "content": [
      "昔我于归辞故国，别母牵衣留不得。",
      "三兄送我向江南，锦浪桃花同一色。",
      "姑嫜堂上爱兄贤，代作冰人赘陆宅。",
      "一家亲作两家亲，月夕花朝秋复春。",
      "同看琼圃花连蒂，醉踏平山月一轮。",
      "二兄春赴琼林宴，花砖日影摇金殿。",
      "铜章墨绶出都城，远别京华赴洛县。",
      "洛县有花花满署，正是板舆迎母处。",
      "临安雁字至维扬，整促行装从此去。",
      "辞侬归去奉高堂，薰风萦纡道路长。",
      "地接函关几千里，劳损精神从此始。",
      "一家花萼聚中州，金盏琴堂屡唱酬。",
      "彩衣正要娱亲侧，天上来催赴玉楼。",
      "前年五弟先摧折，今日兄为泉下客。",
      "连理人分次第亡，刀铓一夜生胸膈。",
      "从今怕见广陵春，回首天涯倍怆神。",
      "羡杀世间嬉戏者，荆花成队是何人。"
    ]
  },
  {
    "id": "adcfe4db27d173f74e5c49bc52540950",
    "title": "题侯贞友画兰",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "采兰搴杜若，仿佛到潇湘。",
      "之子江南住，空山正夕阳。",
      "余情甚芬美，片石亦苍凉。",
      "建业秋萧瑟，谁堪共举觞。"
    ]
  },
  {
    "id": "adcfe4db27d173f79e5f02c87a49ed07",
    "title": "登景州塔",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "浮图层级郁崔嵬，隋代开皇计丈栽。",
      "佞佛六朝馀舍利，登高四面接云霓。",
      "水从白马河中出，山自卢龙塞外来。",
      "沧景风烟连北地，几经节镇失雄才。"
    ]
  },
  {
    "id": "adcfe4db27d173f747d3b8eb6049472d",
    "title": "送孙觉才归无锡",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "十年京洛无知己，花市槐街喜接踪。",
      "江左声华推谢凤，汝南月旦重荀龙。",
      "梁溪夜鼓烟间棹，萧寺春寒日暮钟。",
      "莫为田园羁骏足，待君同看掖门松。"
    ]
  },
  {
    "id": "adcfe4db27d173f7758cd74cc03b36b1",
    "title": "自朱庄往皖城效放翁体赠愚谷",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "久羡山村乐事赊，柴门几日驻征车。",
      "兴酣自饮鸡鸣酒，午倦频烹雀舌茶。",
      "雨岸夕阳飞宿鹭，隔林红叶噪归鸦。",
      "诗情不为游踪减，拟向江头看晚霞。"
    ]
  },
  {
    "id": "adcfe4db27d173f7d403b67571abc4b5",
    "title": "怀王伯申",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "太乙频看降紫庭，刘歆再世阐全经。",
      "淮南久建藏书室，蓟北还依问字庭。",
      "一径草深烟漠漠，六街花落雨冥冥。",
      "何时共剪西窗烛，金石遗文证鼎铭。"
    ]
  },
  {
    "id": "adcfe4db27d173f7db3f9fe9b2d6c522",
    "title": "登迎江塔怀胡雒君浙西",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "凉秋景物最凄清，旷览平原爽气生。",
      "塔院半天飘梵语，僧廊终夜走江声。",
      "圣因月自三潭出，灵隐钟随一雁鸣。",
      "此际临风倍惆怅，愁心飞渡越王城。"
    ]
  },
  {
    "id": "adcfe4db27d173f7334e43b1a8d0e1e6",
    "title": "大鸿岭",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "纵目巍峨得胜场，晴霞众壑倏阴阳。",
      "地连宣歙标孤柱，江注钱塘此滥觞。",
      "朝日鲸波开蜃市，晚烟人语出羊肠。",
      "村严虎警勤宵柝，旅舍挑镫夜倍长。"
    ]
  },
  {
    "id": "adcfe4db27d173f74aa802cd23b85824",
    "title": "虎阜寺",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "来访齐梁古道场，寺门新放木樨香。",
      "方池月照珠生水，古墓风寒剑拂霜。",
      "花石高低围法界，钟鱼寥亮出斋堂。",
      "烹茶可继中泠美，天下名泉我遍尝。"
    ]
  },
  {
    "id": "adcfe4db27d173f7037d66d0f5686d08",
    "title": "雷州陆公泉",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "蛮烟瘴雨倍思家，汲水闲烹顾渚茶。",
      "似到秋深无客至，海桐花放日西斜。"
    ]
  },
  {
    "id": "adcfe4db27d173f7b9e828a26e1573b8",
    "title": "八月四日与左良宇叔固方展卿由胜溪入宋家岭畅览龙眠山色月出始归",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "故乡山水区，循途洽幽尚。",
      "古木极阴森，层峦分叠嶂。",
      "履石渡潺湲，荇藻微纹漾。",
      "峭壁傍回溪，争奇不相让。",
      "过岭见平畴，樵风忽轻扬。",
      "阴阳蓄异形，耳目益昭旷。",
      "若匪入山深，孰辨峰殊状。",
      "唐宋善游人，题名互相望。",
      "倏忽千百年，见者倍惆怅。",
      "盛会难再逢，高咏庶相抗。"
    ]
  },
  {
    "id": "adcfe4db27d173f73742b1adea5827db",
    "title": "黟县道中",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "谷口暝烟生，疑近幽人宅。",
      "小草媚秋光，寒潭荫深碧。",
      "村舍倏周遭，岩居互开辟。",
      "仄径忽旁通，不患前溪隔。",
      "淳朴爱山农，悯予滞行役。"
    ]
  },
  {
    "id": "adcfe4db27d173f7dab9c8f20b512064",
    "title": "斋中偶作",
    "authorName": "马宗琏",
    "authorId": "adcfe4db27d173f7d1457b72d1457b72",
    "dynasty": "清",
    "content": [
      "洙泗传六经，精义备搜讨。如悬日月光，斯文常皓皓。",
      "藏书鲁壁中，简策幸完好。西京家法严，师承原大道。",
      "刘歆《七略》存，穷源供参考。郑氏守遗书，东都仗一老。",
      "障泽回狂澜，疏川跨行潦。六代南北分，无敢妄摛藻。",
      "柰何异说兴，新学逞臆造。古义日以湮，先泽日以槁。",
      "盛代首崇儒，琳琅分派蚤。汉世重石渠，隋书耀鸿宝。",
      "宏博遍儒林，述造付梨枣。深邃迈宋唐，再见中天杲。"
    ]
  },
  {
    "id": "adcfe4db27d1a96720591b6d2ec5e728",
    "title": "小石洞",
    "authorName": "秦宝玑",
    "authorId": "adcfe4db27d1a967d1457b72e1314fc0",
    "dynasty": "清",
    "content": [
      "云扃终古闭，草色绿岩腰。",
      "鸣鸟不知处，游蜂如见招。",
      "洞天晴亦雨，花气午犹潮。",
      "小坐无僧话，茶香破寂寥。"
    ]
  },
  {
    "id": "adcfe4db27d1a96714e5454851ddc69f",
    "title": "过桃花坞",
    "authorName": "秦宝玑",
    "authorId": "adcfe4db27d1a967d1457b72e1314fc0",
    "dynasty": "清",
    "content": [
      "江湖放浪信全真，恸哭唐衢不可论。",
      "一坞桃花又零落，晓风孤棹过齐门。"
    ]
  },
  {
    "id": "adcfe4db27d5f28e2d64b1d84f05e2fc",
    "title": "小眉公子在日里以见怀诗寄示作此奉答",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "商飙万里倦吟身，往复邮筒仗雁臣。",
      "绝徼骚坛归月旦，孤山仙眷属风人。",
      "牙签满架琳琅府，足迹千程岛屿春。",
      "珍重百朋遥锡我，庄襟更比古贤淳。"
    ]
  },
  {
    "id": "adcfe4db27d5f28e73c35b5634a722a0",
    "title": "和移居韵答公愚即以送行",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "芗江刻烛夜阄诗，展诵吟笺月影移。",
      "万里关山劳问讯，一灯风雨入书帷。",
      "宦情似水栖身隐，世事如棋冷眼窥。",
      "廿载浮家萍泛感，愧无刘尹买山赀。"
    ]
  },
  {
    "id": "adcfe4db27d5f28e5b8a14df4bfed186",
    "title": "新竹郑慧修贞孝女挽诗",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "不字香闺廿六年，皎然贞孝达于天。",
      "慈航有路同成佛，素璧无瑕合证禅。",
      "桑梓只应传故迹，蓼莪未忍读终篇。",
      "红楼勘破繁华梦，百级浮图火底莲。"
    ]
  },
  {
    "id": "adcfe4db27d5f28ed638694cc4b8f147",
    "title": "补祝叔臧先生四十双寿\n",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "在山泉水清如许，横海风涛幻亦奇。",
      "入社名流皆北面，传觞盛会又南皮。",
      "弄孙喜点汾阳颔，偕老欣齐德曜眉。",
      "愧我却超刚入幕，效颦聊晋祝延诗。"
    ]
  },
  {
    "id": "adcfe4db27d5f28e02ec12ad54dad8f4",
    "title": "壬戌1922五月十八日为菽庄林先生偕德配龚夫人四十有八双寿闰五重庆诗以祝之",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "忆昔甲寅逢闰夏，于今八载又张筵。",
      "画眉京兆闺房韵，点颔汾阳福寿全。",
      "诗笔风流主坛坫，梅花眷属总神仙。",
      "园亭真率罗耆旧，洛社温公最少年。"
    ]
  },
  {
    "id": "adcfe4db27d5f28e02ec12ad0fd74991",
    "title": "壬戌1922五月十八日为菽庄林先生偕德配龚夫人四十有八双寿闰五重庆诗以祝之",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "五月重逢介玉觞，万年茀禄咏鸳鸯。",
      "平生爱客同严武，佳日吟诗拓菽庄。",
      "益荚阶蓂真瑞事，斟蒲樽酒正浓香。",
      "双星耿耿中天耀，觅句登堂颂寿康。"
    ]
  },
  {
    "id": "adcfe4db27d5f28e398137855be426b7",
    "title": "留园雅集席上即事",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "劳生何以慰酸哀，酒盏相逢笑口开。",
      "祇愧江郎才已尽，今朝枉自上吟台。"
    ]
  },
  {
    "id": "adcfe4db27d5f28e39813785d93555cd",
    "title": "留园雅集席上即事",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "非步陈思赋七哀，骚坛白战两行开。",
      "下风如我甘长拜，尽有风流似玉台。"
    ]
  },
  {
    "id": "adcfe4db27d5f28e73c35b565ce9f687",
    "title": "和移居韵答公愚即以送行",
    "authorName": "汪春源",
    "authorId": "adcfe4db27d5f28e68c694de0c524e6e",
    "dynasty": "清",
    "content": [
      "忆昔琴樽共细论，剪灯夜话雨声喧。",
      "吟诗争写鸡林贾，著赋何嫌犊鼻裈。",
      "处士风流携鹤侣，骚人韵事住鸥村。",
      "故园秋菊多佳色，犹记餐英楚客魂。",
      "棉兰深处读书堂，记否家山荔子香。",
      "万卷纷罗天禄府，百蛮珍重养生方。",
      "文章洛社推元白，门第乌衣数谢王。",
      "八表停云延伫甚，赠诗笑我索枯肠。",
      "星星鲲澥几遗民，何处桃源好隐沦。",
      "世变沧桑成幻梦，岁寒梅雪伴吟身。",
      "清风朗月怀玄度，瘴雨蛮烟忆故人。",
      "妒煞君家咸与籍，襟期潇洒出风尘。"
    ]
  },
  {
    "id": "adcfe4db27db27e28506e0a2216bd498",
    "title": "示文石书院诸生",
    "authorName": "蒋镛",
    "authorId": "adcfe4db27db27e2d1457b72d1457b72",
    "dynasty": "清",
    "content": [
      "簿书七载勉从公，政拙还兼课士功。",
      "讲贯苦难音语译，品评惟赖道心同。",
      "八行制胜词须洽，五字呈才句必工。",
      "自愧拥皋非博物，敢云西蜀效文翁。"
    ]
  },
  {
    "id": "adcfe4db27db27e28506e0a2efd87599",
    "title": "示文石书院诸生",
    "authorName": "蒋镛",
    "authorId": "adcfe4db27db27e2d1457b72d1457b72",
    "dynasty": "清",
    "content": [
      "寒毡诵习贵心坚，晷继三冬念勿迁。",
      "屏去俗情徵实学，阐来新义获真诠。",
      "诗书到熟方生妙，志气能勤始益专。",
      "莫谓科名遗此地，蓬瀛有愿竟登先。"
    ]
  },
  {
    "id": "adcfe4db27db27e23970814ee66c08bc",
    "title": "海南杂著题词",
    "authorName": "蒋镛",
    "authorId": "adcfe4db27db27e2d1457b72d1457b72",
    "dynasty": "清",
    "content": [
      "文章未遇屈秋闱，海舶奔腾飓母飞。",
      "天水浮沉旬夜迥，烟云杳渺一风回。",
      "南收荒岛波涛险，北望家山定省违。",
      "往返梯航将万里，奚囊携得锦囊归。"
    ]
  },
  {
    "id": "adcfe4db27db27e23970814e47baf5e4",
    "title": "海南杂著题词",
    "authorName": "蒋镛",
    "authorId": "adcfe4db27db27e2d1457b72d1457b72",
    "dynasty": "清",
    "content": [
      "取道归程出桂林，鹭门安抵喜传音。",
      "倚闾得慰萱帏望，爱士能孚藻鉴心。",
      "回首烟波惊甫定，怡情桑梓恋应深。",
      "长风巨浪鹏抟远，履险为夷卜大任。"
    ]
  },
  {
    "id": "adcfe4db27db27e2ae8829174ba40563",
    "title": "芸皋观察莅澎抚恤恩及官民敬呈五律三十六韵",
    "authorName": "蒋镛",
    "authorId": "adcfe4db27db27e2d1457b72d1457b72",
    "dynasty": "清",
    "content": [
      "澎地称天险，闾阎少盖藏。",
      "频年风作飓，逐月雨求滂。",
      "去夏逢奇旱，经秋值异荒。",
      "飞廉先震烈，卤霰忽飘扬。",
      "嘉种荣随萎，穷檐膳莫偿。",
      "偏灾何太甚，生计预思防。",
      "上告祈蠲赈，捐输借义仓。",
      "郡垣驰转报，府檄选贤良。",
      "挽粟心诚亟，惊涛憩未遑。",
      "鲲身回棹险，鹿耳片帆张。",
      "一至民皆喜，千村颂允臧。",
      "迨闻蜺节莅，益慰翳桑望。",
      "国帑携高舰，皇仁载画航。",
      "欢声腾海峤，福曜镇危樯。",
      "嵵里欣先睹，茅檐忭异常。",
      "曩时临鄂渚，出守始襄阳。",
      "教养人驯雉，栽培泽遍桑。",
      "黄州迎竹马，赤壁荫甘棠。",
      "梓里神君颂，榕城治谱彰。",
      "鹭门歌草偃，澎岛被春光。",
      "发粟周穷壤，分财散僻乡。",
      "鸿嗷咽以奠，鹄面转为强。",
      "贫极筹加赈，恩深遍浩洋。",
      "得人兼审户，训俗本型方。",
      "爱士殷提命，除顽重激昂。",
      "群僚叨奖借，守士益惭惶。",
      "薪米储行灶，舆台裹宿粮。",
      "已惭无供帐，翻荷赐琳琅。",
      "大集辉云汉，新诗织锦章。",
      "隆施书共画，妙品晋兼唐。",
      "画节伫西指，安澜迓吉祥。",
      "勋名驰魏阙，峻秩擢封疆。",
      "霖雨寰区洽，醲膏薄海翔。",
      "高深洵莫赞，沦浃总难忘。",
      "俚语抒忱愫，微材沐直匡。",
      "丰熙期在迩，厦庇海天长。"
    ]
  },
  {
    "id": "adcfe4db27de4212eea9e0d6bad1810a",
    "title": "夕阳",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "惆怅西窗景易沈，更凭高阁散幽襟。",
      "寒鸦古木无边好，极浦遥山一半阴。",
      "黯黯最愁长路客，骎骎偏感暮年心。",
      "晚晴记得樊川赋，独立苍茫拥鼻吟。"
    ]
  },
  {
    "id": "adcfe4db27de4212c2320f0a0cee34e6",
    "title": "与宗人某话旧",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "故里元正会祀同，夕阳饮猎记匆匆。",
      "马前锦雉援弓堕，河上榹桃对酒红。",
      "频岁离忧头有雪，当时豪气耳生风。",
      "可堪多病松楸远，长作江湖听雨翁。"
    ]
  },
  {
    "id": "adcfe4db27de42129808e0f0c1bc3abd",
    "title": "泛南池",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "蒹葭秋水棹忘归，回首春风酒伴违。",
      "若是机心犹未尽，白鸥应亦背人飞。"
    ]
  },
  {
    "id": "adcfe4db27de4212d2a314ba2fe7e87c",
    "title": "靳禄",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "南山道新雪，落日长林昏。",
      "有客逐獐至，遇盗方杀人。",
      "义愤一以激，众寡宁所论。",
      "箭如饿鸱叫，始各鸟兽奔。",
      "惟余一女子，泣拜不成言。",
      "自恸遭剽劫，分与黄壤亲。",
      "何缘鬼伯手，夺得未绝魂。",
      "却顾此身外，何以酬斯恩。",
      "黄者金满籯，白者麦满囷。",
      "拂衣去弗应，欻越铜人原。",
      "归来掩关卧，饥肠如转轮。",
      "客固饮博徒，作横乡里嗔。",
      "忽焉赴急难，犹谓血气振。",
      "终乃不望报，此足愧缙绅。",
      "三老上其事，颂者万口喧。",
      "县令始亦喜，拟请旌其门。",
      "访诸老博士，谓匪素行纯。",
      "四境多椎埋，况可使上闻。",
      "吾闻为政要，求备不一身。",
      "居上示所向，厥下庶克循。",
      "杀一警且百，举善远不仁。",
      "俗吏乃罔识，安议惟摇唇。",
      "作诗待询采，直质不没真。",
      "此客曰靳禄，栎阳村中民。"
    ]
  },
  {
    "id": "adcfe4db27de421269ba6f352d618144",
    "title": "雪后登汝州望嵩楼",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "嵩高山头玉旆出，世界尽被瑶华封。",
      "三花二室不到眼，镇日闭置幨车中。",
      "汝濆客舍鸡上距，默念此愿何由从。",
      "朅来北楼试纵眺，隐约听得伊阳钟。",
      "回风忽卷云蓬蓬，树梢残照开洪蒙。",
      "青天栉比卅六峰，一一削玉攒芙蓉。",
      "平田缭白百里近，渗金楼观明深松。",
      "正如蓬莱隔清浅，三山缥缈凌虚空。",
      "招招笙鹤惜不下，便欲往问浮丘公。",
      "平生壮观推第一，山灵似与精诚通。",
      "坡仙去官诧海市，昌黎南归祷祝融。",
      "微生敢望千载上，斯境环异将无同。",
      "少焉岭缺吐圆月，霜采照耀新磨铜。",
      "阑干拍遍叫奇绝，酒钱未办殊匆匆。",
      "归来气豪压东野，安用盘涡访石龙。"
    ]
  },
  {
    "id": "adcfe4db27de4212a3aa4ba8e26fa6f2",
    "title": "题杨吴浔阳长公主墓志拓本后",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "广陵妖乱将宁息，天遣杨吴留霸迹。",
      "生男肯作节度使，生女犹蒙汤沐邑。",
      "浔阳公主亦天人，欧史空翻未著闻。",
      "一抔莫问殡宫地，千载惟传谀墓文。",
      "尽说西华门外叟，挥锄斸出贞珉厚。",
      "吴牛砺角落谁家，剡藤脱字归吾手。",
      "回环诵之剧可怜，存殁哀荣事宛然。",
      "埋香空记兴宁里，凋蕣还题顺义年。",
      "下嫁彭城应鼎族，随宦名州屡纡毂。",
      "刘郎家世亦无徵，合在英雄三十六。",
      "摩挲往事闲穷究，李花又落杨花后。",
      "不见永兴遭篡时，闻呼公主辄含悲。",
      "亦有芳仪陷强虏，伤心万里望南箕。",
      "流落沈沦同断梗，如尔全归实天幸。",
      "铭幽犹得似承平，地下芳魂应亦省。",
      "休因翠墨感兴亡，矮本空斋手自装。",
      "堪配汝南暮志稿，临池开处各生香。"
    ]
  },
  {
    "id": "adcfe4db27de4212e05d0f9a4df9f397",
    "title": "松寥阁坐雨",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "海上风雨来，不见双峰颠。",
      "经窗犯晓启，万态纷目前。",
      "风起江色黑，雨过山光鲜。",
      "风雨自变幻，江山故依然。",
      "默与道心契，静结沧洲缘。",
      "终期谢尘鞅，高咏钓竿篇。"
    ]
  },
  {
    "id": "adcfe4db27de4212ebfdb5c4e838c307",
    "title": "客有谈故将军事者赋之",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "酒酣双耳热，复典鹔鹴裘。",
      "看君飒华发，意气尚莫俦。",
      "昔事大将军，万里从军游。",
      "星驰青海战，电卷黄云愁。",
      "扫除王庭空，指顾胡命休。",
      "成功献天子，开国冠诸侯。",
      "豪贵让绝席，卿相拜马头。",
      "势等山岳崇，权将人主侔。",
      "此时亦受赏，仍参幄中筹。",
      "微谏愧伍被，游扬希曹丘。",
      "门生半天下，资货溢九州。",
      "武安益骄横，淮阴无反谋。",
      "由来功名盛，容易生疮疣。",
      "天子终见疑，廷尉俄来收。",
      "冰山一朝摧，敌国起同舟。",
      "盈庭对狱吏，独蒙脱累囚。",
      "赫赫显要地，昔人戒经投。",
      "炙手虽可热，失足易起羞。",
      "临事苦不慎，过时空自尤。",
      "于今年七十，不醉复何求。"
    ]
  },
  {
    "id": "adcfe4db27de4212aaf8dcf5f7dbc38b",
    "title": "登甘泉山",
    "authorName": "张四科",
    "authorId": "adcfe4db27de4212d1457b72d1457b72",
    "dynasty": "清",
    "content": [
      "近郊莽平楚，崇陵表步仞。",
      "邈尔蓄云雨，岿然作固镇。",
      "憩涧希白石，升阪遗乔林。",
      "尘居夙鹤望，霞标若瑶岑。",
      "层丘既斗回，阴冈亦宿列。",
      "振衣陟其颠，北风将暮雪。",
      "目存汉王墓，想属陈公陂。",
      "古人虽已矣，警余千载怀。"
    ]
  },
  {
    "id": "adcfe4db27dee864402a392bfda61c5d",
    "title": "龙井",
    "authorName": "徐天柱",
    "authorId": "adcfe4db27dee864d1457b72d1457b72",
    "dynasty": "清",
    "content": [
      "幽竹一碧风篁岭，芙蓉叠叠静如影。危崖忽转天光开，凉风吹我入龙井。",
      "怪石牙错天梯钩，疑有老龙蟠林丘。树杪百泉流不断，老龙喷珠落天半。",
      "巫箫蛮管纷骈阗，共愿老龙醒不眠。肥𧒭旱魃不敢出，仰见黑云四面遮青天。",
      "灵山万古为民福，污邪处处篝车祝。仙人炼丹几千年，丹成何济荒年谷。",
      "甘霖频岁沛郊坰，不须祷祀仗神灵。但使雨旸庆时若，老龙无灵同尺蠖。"
    ]
  },
  {
    "id": "adcfe4db27eac767e5d09d3337594b30",
    "title": "虎尾溪",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "东螺虎尾之分派，北流西折而联界。去年虎尾宽，今年虎尾隘。",
      "去年东螺乾，今年东螺浍。大宗盛时支子依，支子若强大宗坏。",
      "馀流附入阿拔泉，虎尾之名犹相沿。阿拔之源阿里山，虎尾之源水沙连。",
      "譬如兄弟阋墙变，却于异性共周旋。水有源头木有本，不信但看棠棣篇。"
    ]
  },
  {
    "id": "adcfe4db27eac767bfe9f4e2625da9af",
    "title": "后垄港",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "双溪奔流西入海，海势吞溪溪气馁。",
      "银涛翻逐绿波回，遂使溪流忽然改。",
      "番丁日暮候潮归，竹箭穿鱼二尺肥。",
      "少妇家中藏美酒，共夫倒酌夜炉围。",
      "得鱼胜得獐与鹿，遭遭送去头家屋。"
    ]
  },
  {
    "id": "adcfe4db27eac76777c5988868c823c8",
    "title": "淡水",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "淡水北尽头，番居之所纪。",
      "远者旬日期，近者一望止。",
      "内地闽安洋，扬帆日暮抵。",
      "全台重北门，锁钥非他比。",
      "闻昔王师来，负固犹未已。",
      "惧发阴平师，先截长江水。",
      "降旗出石头，铁锁亦奚裨。",
      "空亡五镇兵，鬼队阴风里。",
      "大遁八里坌，两山自对峙。",
      "中有干豆门，双港南北汇。",
      "北港内北投，磺气喷天起。",
      "泉流势胜汤，鱼虾触之死。",
      "浪泵麻小翁，平豁略可喜。",
      "沿溪一水清，风被成文绮。",
      "溪石亦恣奇，高下参差倚。",
      "逾岭渡鸡笼，蟒甲风潮驶。",
      "周围十馀里，其番称姣美。",
      "风俗喜淳良，鱼盐资互市。",
      "南顾蛤仔难，北顾金包里。",
      "突入红毛城，顾似东流砥。",
      "南港武朥湾，科藤通草侈。",
      "摆接发源初，湜湜水之沚。",
      "隔岭南龟仑，南嵌收臂指。",
      "鸡柔大遁阴，金包傍山矶。",
      "跳石以为梁，潮退急如矢。",
      "山鹿虽无多，海菜色何紫。",
      "又有小鸡笼，依附在密迩。",
      "凡此淡水番，植惟狗尾黍。",
      "山芋时佐之，原不需大米。",
      "近日流亡多，云欲事耘耔。",
      "苟其愿躬耕，何处无桑梓。",
      "窜身幽谷中，毋乃非常理。",
      "大社虽八名，小社更累累。",
      "各以近相依，淮泗小侯拟。",
      "通事作头家，土官听役使。",
      "通事老而懦，诸番雄跅弛。",
      "何以尽倾心，圣朝声教底。",
      "我行至此疆，俯伏而长跪。",
      "羊酒还其家，官自糗粮峙。",
      "殷勤问土风，岂敢厌俚鄙。"
    ]
  },
  {
    "id": "adcfe4db27eac76756d81b483acb78b9",
    "title": "大甲妇",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "大甲妇，一何苦。为夫馌饷为夫锄，为夫日日绩麻缕。",
      "绩缕须净亦须长，撚匀合线紧双股。斫木虚中三尺围，凿开一道两头堵。",
      "轻圆漫卷不支机，一任玄黄杂成组。间彩颇似虹霓生，绽花疑落仙姬舞。",
      "吾闻利用前民有圣人，一器一名皆上古。况兹抒轴事机丝，制度周详供黻黼。",
      "土番蠢尔本无知，制器伊谁远近取。日计苦无多，月计有馀缕。",
      "但得稍闲馀，轧轧事伛偻。番丁横肩胜绮罗，番妇周身短布裋。",
      "大甲妇，一何苦。"
    ]
  },
  {
    "id": "adcfe4db27eac76715b7af541c4349d2",
    "title": "后垄",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "去县日以远，风俗日以变。",
      "顾此后垄番，北至中港限。",
      "音语止一方，他处不能辨。",
      "头发顶上垂，当额前后剪。",
      "发厚压光头，其形类覆碗。",
      "亦有一二人，公然戴高冕。",
      "黑丝及红绒，缠之百千转。",
      "大有古人风，所惜双足跣。",
      "男女八九岁，牙前两齿刬。",
      "长大手自牵，另居无拘管。",
      "父固免肯堂，翁亦无甥馆。",
      "是处两三间，村庄何萧散。",
      "高廪置平原，黍稷有馀挽。",
      "所虑湿气蒸，驾木如连栈。",
      "巨匏老而坚，行汲络藤瓣。",
      "溪水涨连旬，利涉身焉绾。",
      "丰年百礼偕，疾病颠危罕。",
      "饮酒即高歌，其乐何衎衎。"
    ]
  },
  {
    "id": "adcfe4db27eac767455997c16c876359",
    "title": "大甲溪",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "崩山万壑争流潝，溪石团团马蹄絷。",
      "大者如鼓小如拳，溪面谁填递疏密。",
      "水挟沙流石动移，大石小石荡摩涩。",
      "海风横刮入溪寒，故纵溪流作鬐鬣。",
      "水方没胫已难行，水至拦腰命呼吸。",
      "夏秋之间势益狂，弥漫五里无舟楫。",
      "往来溺此不知谁，征魂夜夜溪旁泣。",
      "山崩岩壑深复深，此中定有蛟龙蛰。"
    ]
  },
  {
    "id": "adcfe4db27eac7670b058faac392838e",
    "title": "吞霄道中",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "来时北渡正三更，归日微明复到此。",
      "过港应须及退潮，稍缓须臾徒延企。",
      "以兹来往不成眠，鸡鸣夜半行装起。",
      "平时拥被五更寒，今夜匆匆胡乃尔。",
      "风卷涛飞天雨急，从人尽是征衣湿。"
    ]
  },
  {
    "id": "adcfe4db27eac76777e872df6f6db69d",
    "title": "竹堑",
    "authorName": "阮蔡文",
    "authorId": "adcfe4db27eac76786d7c8a00efbe980",
    "dynasty": "清",
    "content": [
      "南嵌之番附淡水，中港之番归后垄。",
      "竹堑周环三十里，封疆不大介其中。",
      "声音略与后垄异，土风习俗将无同。",
      "年年捕鹿邱陵比，今年得鹿实无几。",
      "鹿场半被流民开，蓺麻之馀兼蓺黍。",
      "番丁自昔亦躬耕，铁锄掘土仅寸许。",
      "百锄不及一犁深，那得盈宁畜妻子。",
      "鹿革为衣不贴身，尺布为裳露双髀。",
      "是处差徭各有帮，竹堑茕茕一社耳。",
      "鹊巢忽尔为鸠居，鹊尽无巢鸠焉徙。"
    ]
  },
  {
    "id": "adcfe4db27f09e371cdb8e9280c613a7",
    "title": "曹仁宪谨荣寿歌",
    "authorName": "王致中",
    "authorId": "adcfe4db27f09e37d1457b72d1457b72",
    "dynasty": "清",
    "content": [
      "德遍一州兮恩崇，寿比南山兮愿同。既循良兮罕觏，今欣欣兮我公。",
      "公文章兮建安骨，少夺魁兮步金阙。选无双兮来闽粤，县而州兮功不伐。",
      "不阿势兮不气矜，不沽誉兮不争能。孰比直兮朱丝绳，孰比洁兮玉壶冰。",
      "群黎安堵兮犬不惊，奸宄潜消兮赖长城。兴塾兮村落书声，定课兮文甲落成。",
      "未际我公之寿辰兮，四境扬仁。愿精神之永固兮，岁月长春。",
      "忽华诞之正值兮，星耀汉津。如千寻之老柏兮，盖影龙鳞。",
      "如千岁之椿树兮，盘郁轮囷。爰献霞觞兮菊水，爰歌葛藟兮福履。",
      "罗拜一堂兮屈指，彭铿八百兮共纪。既幸邂逅兮披云，不惜鄙陋兮扬芬。",
      "十三作会兮文马前勋，我公英英兮何让诸君。"
    ]
  },
  {
    "id": "adcfe4db280f7731dd50ff3e2bfe5523",
    "title": "静岑梦到山与余同宿俄闻风雨得句云斜风细雨不须归醒而作诗见赠和答",
    "authorName": "刘敏",
    "authorId": "adcfe4db280f7731d1457b72d1457b72",
    "dynasty": "清",
    "content": [
      "岂更劳清念，悠然款我扉。",
      "迹疏翻得梦，吟健却投机。",
      "草榻留云宿，蓬窗听雨飞。",
      "无端双剑合，临觉转依依。"
    ]
  },
  {
    "id": "adcfe4db280f77319ad667078ec312e1",
    "title": "早发西塘",
    "authorName": "刘敏",
    "authorId": "adcfe4db280f7731d1457b72d1457b72",
    "dynasty": "清",
    "content": [
      "空江无月北风凉，万里吹秋上野航。",
      "夜半橹声听不断，早潮随雨到西塘。"
    ]
  },
  {
    "id": "adcfe4db2829e4614cf3863f5b0545eb",
    "title": "正月十二日北上留别西湖",
    "authorName": "裕贵",
    "authorId": "adcfe4db2829e461d1457b72d1457b72",
    "dynasty": "清",
    "content": [
      "春风吹冷段家桥，倦把离觞倚画桡。",
      "胜地昔游余梦想，新年远别欲魂销。",
      "孤山梅树开成雪，九里松声响似潮。",
      "此去燕台每南望，最难忘却是花朝。"
    ]
  },
  {
    "id": "adcfe4db2829e461b20428989014f784",
    "title": "和陈鲁山表舅氏咏白桃花原韵",
    "authorName": "裕贵",
    "authorId": "adcfe4db2829e461d1457b72d1457b72",
    "dynasty": "清",
    "content": [
      "玉树夭斜故绝群，秾华偏不染尘氛。",
      "波浮流水刚三月，春老东风已十分。",
      "崔护别来头似雪，刘晨仙去梦为云。",
      "琼瑶相赠无由报，影乱荼蘼日又曛。"
    ]
  },
  {
    "id": "adcfe4db282eb97140cb1f088f073941",
    "title": "寄天津范自牧观察",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "怅望津门雁不归，尺书迢递雪霏微。",
      "每怀甘旨尘生釜，岂为行吟带减围。",
      "天地有情人落寞，云霄无路梦依稀。",
      "山公应念遗孤幼，寄与愁心问绣衣。"
    ]
  },
  {
    "id": "adcfe4db282eb97140cb1f0819ae37c8",
    "title": "寄天津范自牧观察",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "有母常看独倚闾，显扬无计愧何如。",
      "南溟鹤唳归华表，吴地冰霜逼岁除。",
      "傥忆通门重启事，定教伏阙上遗书。",
      "忠魂已化苌弘碧，雪涕君恩浩荡初。"
    ]
  },
  {
    "id": "adcfe4db282eb97130abb6bf333738e8",
    "title": "镇海塔",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "海色微茫金碧浮，矻如砥柱镇洪流。",
      "佛光炳耀驯龙藏，仙观高寒俯堞楼。",
      "新堰万寻平野障，远山一发暮潮秋。",
      "诸天赖倚崇墉久，绝胜东坡玉带留。"
    ]
  },
  {
    "id": "adcfe4db282eb971ef426a7d51408c5b",
    "title": "重阳",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "秋老西风滞雨声，今朝重九报新晴。",
      "晓霞海色明吴甸，飞翠岚光入越城。",
      "百尺凭楼堪送雁，数竿戛玉胜吹笙。",
      "紫萸黄菊何心觅，香稻连畴足晚成。"
    ]
  },
  {
    "id": "adcfe4db282eb9715793339fe14fd664",
    "title": "五台山",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "昔人一搅五台胜，谓可不须五岳游。",
      "把诗令我辄神往，春装欲发仍句留。",
      "那知山灵有深眷，衔命太原偿此愿。",
      "见山已自开心颜，况复驱车到天半。",
      "摩霄跨汉何嵷巃，呼吸直与精灵通。",
      "疑是娲皇此炼石，化作五朵青芙蓉。",
      "闻说东台特奇妙，拾级先登纵遐眺。",
      "夜半涌出朱砂丸，海外天鸡犹未叫。",
      "山僧复导过西台，举头正喜鸿蒙开。",
      "阴晴凉燠变俄顷，飒然万里边风来。",
      "遥指南台高几许，蹈虚蹑险如霞举。",
      "上方历历见星辰，下界冥冥自风雨。",
      "欲往北台更飘瞥，分明引入水晶窟。",
      "阴厓高叠万古冰，幽涧长流千岁雪。",
      "中台宛在山中央，云是文殊旧道场。",
      "驯虎何曾避行客，伏龙犹自依空王。",
      "飞泉宛转当檐落，注入清池长不涸。",
      "镜中大可印惮心，惟见一泓开澹漠。",
      "小憩刚逢梵课余，妙香冉冉飘衣裾。",
      "到此能令众缘息，只有夙好犹难除。",
      "因之余勇更一鼓，直上莲花岭头坐。",
      "两丸日月足底生，百道烟霞腰下里。",
      "一峰万状难具论，诸山环侍犹儿孙。",
      "置身合在最高顶，俯瞰一气浑无垠。",
      "假令犹往心不猛，奇胜何由得全领。",
      "乃知万事须造巅，赖得兹游发深省。",
      "朅来幸值公务间，间情暂寄水石间。",
      "幽吟颇得清净理，遐赏适在清凉山。",
      "却为王程难久住，摇鞭又入红尘去。",
      "回看一片出山云，不识为霖向何处。"
    ]
  },
  {
    "id": "adcfe4db282eb971042190dd19ab2eb9",
    "title": "题任城太白酒楼",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "子仪起汾阳，先生可以退。季真归鉴曲，先生可以醉。",
      "只有先生是独醒，故向长安酒家睡。纵饮斯楼亦偶然，从之好事争流传。",
      "我来何处呼谪仙，山空水冷月在天。"
    ]
  },
  {
    "id": "adcfe4db282eb971be91b14073e45311",
    "title": "昭阳湖",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "夜分摧捩柁，遂达昭阳湖。",
      "如行菱镜中，澹荡涵菰蒲。",
      "跳波月一丸，散作千明珠。",
      "天水浩相接，湛然纤翳无。",
      "五千五百顷，一色琉璃铺。",
      "空际下渔舟，点点疑飞凫。",
      "倚舷独凝眺，心旷神为舒。",
      "我尝考图志，信美惟此区。",
      "滕薛既合流，黄运仍分趋。",
      "讵徒资蓄泄，兼可济挽输。",
      "所嗟水乡洼，民力思其苏。",
      "幸逢清晏日，濊泽长涵濡。",
      "九重殷轸念，衽席沾宸谟。"
    ]
  },
  {
    "id": "adcfe4db282eb9717ed7f618cf270edd",
    "title": "赭山",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "沧江括地维，瀛海包天根。",
      "赭山驾长虹，校与他山尊。",
      "秦王昔驱石，一一皆东奔。",
      "鞭此不为动，骨立余殷痕。",
      "只今数千年，独喜岿然存。",
      "潮汐靡不由，终古相吐吞。",
      "伊余董蔬导，出入宜穷源。",
      "拿舟涉洪波，周历惊心魂。",
      "幸使井里安，夷险非所论。",
      "努力凌绝顶，列宿高可扪。",
      "大江自西来，潮势互飞翻。",
      "坡陀触潆洄，水石声相喧。",
      "于兹悟治理，扼要先蛟门。",
      "登顿跨龙脊，不觉烟岚昏。"
    ]
  },
  {
    "id": "adcfe4db282eb971802c87369b0497de",
    "title": "韩苏祠",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "有唐文章雄，独推韩退之。",
      "深得六经蕴，能起八代衰。",
      "才名满天下，宰执犹未知。",
      "乃依徐州牧，幕下常栖迟。",
      "建封虽荐达，参佐何能为。",
      "奋笔三上书，鸣号固不辞。",
      "于君则敢谏，于友亦善规。",
      "平生凛名义，实为百世师。"
    ]
  },
  {
    "id": "adcfe4db282eb971802c8736f4580a02",
    "title": "韩苏祠",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "继起得髯苏，早岁亦不偶。",
      "晚乃持一麾，幡然重出守。",
      "是时黄流溢，诸吏咸掣肘。",
      "公独能制之，狂澜障以手。",
      "欲弭鲸鲵灾，甘为牛马走。",
      "水患乃立平，前此实未有。",
      "天子嘉其功，上表特称寿。",
      "至今被遗泽，民物庆康阜。",
      "迹与昌黎殊，文行均不朽。",
      "我来丛祠下，再拜酹杯酒。",
      "俯仰千载间，二贤堪尚友。"
    ]
  },
  {
    "id": "adcfe4db282eb971244bc68fbd965120",
    "title": "龛山",
    "authorName": "嵇曾筠",
    "authorId": "adcfe4db282eb97114851003752d25a1",
    "dynasty": "清",
    "content": [
      "龛山亦秀拔，遥与赭山对。",
      "两山束一水，江海为之汇。",
      "是曰南大亹，众流贯乎内。",
      "不知自何年，沧桑迭相代。",
      "莽莽连平沙，扬尘应已再。",
      "陆陵蔽桑麻，水道几茫昧。",
      "我来一延览，早已得其概。",
      "山径虽不深，绵延足塘埭。",
      "浩浩日夕流，谁复患壅溃。",
      "龙飞凤舞交，峰峰无向背。",
      "溜乃趋中泓，四野都沾溉。",
      "曩时庆安流，是处歌康乂。",
      "何当挽天吴，包举凭坤载。"
    ]
  },
  {
    "id": "adcfe4db282fe397a3650e48dcd388d3",
    "title": "夏日书帐",
    "authorName": "陈淑兰",
    "authorId": "adcfe4db282fe397d1457b72d1457b72",
    "dynasty": "清",
    "content": [
      "帘幕风微日正长，庭前一片芰荷香。",
      "人传郎在梧桐树，妾愿将身化凤凰。"
    ]
  },
  {
    "id": "adcfe4db2831337d6535f3e3c40316e8",
    "title": "彭园即事呈二林先生",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "雨歇天初霁，间园翠满庭。",
      "片云空际落，好鸟静中听。",
      "以我得无得，相于形所形。",
      "行藏了不异，楼角晚山青。"
    ]
  },
  {
    "id": "adcfe4db2831337d74ac26c402d3504a",
    "title": "送陈十五毓咸之江宁试",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "离亭叶落雁声哀，人去金陵鬓渐催。",
      "灞岸漫挥王粲泪，汉廷应荐长卿才。",
      "南临石阙秋云迥，北接江天夕照开。",
      "六代故宫禾黍外，高吟独上雨花台。"
    ]
  },
  {
    "id": "adcfe4db2831337d2aed36250bb0432e",
    "title": "宿明瑟园同黄五潢作",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "山翠罨檐流，溪光入户浮。",
      "一林花影静，人在月中楼。"
    ]
  },
  {
    "id": "adcfe4db2831337d3c366aa41c90bbff",
    "title": "拟唐人春宫曲",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "景阳钟起散宫鸦，星斗疏明淡月斜。",
      "碱十六窗春树满，晓莺啼过碧桃花。"
    ]
  },
  {
    "id": "adcfe4db2831337ded3465e903751e68",
    "title": "秋夜独坐",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "处世虽等伦，静躁各殊寓。",
      "茅斋殊萧寂，布褐安吾素。",
      "石涧泻寒泉，花径泫清露。",
      "悠悠天宇空，秋声在高树。"
    ]
  },
  {
    "id": "adcfe4db2831337d985979e2c68d8e44",
    "title": "江上歌送罗台山归江右",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "君住浙江南，君来浙江北。吹篪久作吴门客，君今飘然向南归。",
      "目送孤鸿江上飞，孤鸿影落秋江冷，去去烟波买钓艇。"
    ]
  },
  {
    "id": "adcfe4db2831337d765b7d000966e053",
    "title": "初冬宿二林居夜起走笔简秋士",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "朔风惨凛寒更逼，残叶萧萧砌阶积。",
      "揽衣起步月初上，寥天夜气澄虚白。",
      "予怀浩浩何所营，月影徘徊如有情。",
      "板桥南畔无家客，谪弃人间处士星。"
    ]
  },
  {
    "id": "adcfe4db2831337dc84fdafaf503d65e",
    "title": "金铜仙人辞汉歌",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "汉皇曾读《南华》第一篇，却慕吸风饮露姑射之神仙。",
      "神仙台起建章里，高悬铜盘金茎于寥廓之中天。",
      "和琼膏，壑灵液，九转丹成，一朝形释。白露兮渺渺，秋风兮寂寂。",
      "茂陵剩有土花碧，盘底铜人真仙客。日惨澹兮无光，风悲号兮多苦。",
      "南望九疑之野潇湘之浦，湘水深兮无极，长此恨兮终古。",
      "噫嘻乎长吁，铜折兮神不可折，车偈兮斑斑渍血。",
      "凄凉兮谁诉，惟照古时之朗月。灞陵天远水呜唈，秋雁年年影萧瑟。"
    ]
  },
  {
    "id": "adcfe4db2831337d606b4cc37a2494e7",
    "title": "携蒋子山塘访石道人",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "山居秋正宜，人意与之适。",
      "行行访道侣，为叩长生诀。",
      "霁雨散清晖，高峰出秀骨。",
      "日夕苍烟生，冥心栖石窟。"
    ]
  },
  {
    "id": "adcfe4db2831337dfe6353067142d1d2",
    "title": "古意",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "裁树莫裁柳，种花莫种莲。杨柳春风赠离别，芙蓉秋水空婵娟。",
      "长板桥头游冶子，攀条把作珊瑚鞭。绿波南浦红妆女，花中惊起鸳鸯眠。",
      "秋来杨柳不堪折，莲子房空更可怜。"
    ]
  },
  {
    "id": "adcfe4db2831337d8484167be3f0c703",
    "title": "弹子矶",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "浈江江流江石绕，石形瑰特凌苍昊。书堂百里越观音，两岩已似来蓬岛。",
      "更有厜㕒弹子矶，天工不一呈奇巧。矶下澄潭集渔网，矶旁缕络𠁭灵草。",
      "陡然削壁绝攀跻，猿猱力穷况麑䴠。风雨不来昼亦阴，叠叠云烟欻如扫。",
      "上有乳窦量深凹，周遭如月形珥抱。相传乾符孽盗试弹丸，弹成石的同天造。",
      "我来板船此暂经，探奇揽胜情何了。篙师邪许下前滩，仰视月光已皎皎。"
    ]
  },
  {
    "id": "adcfe4db2831337df754b8769003360b",
    "title": "重九后溪南采杞菊追和张永夫",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "杪秋物候变，霜寒悴草木。",
      "生人多所营，岁月嗟已促。",
      "间行绕溪南，沿流有杞菊。",
      "可以制颓龄，采之不满掬。",
      "所愿诚非奢，有得已盈欲。",
      "缅维锄茅人，此焉亦可托。"
    ]
  },
  {
    "id": "adcfe4db2831337dbe72b159b7b5c29e",
    "title": "偶题",
    "authorName": "任兆麟",
    "authorId": "adcfe4db2831337dd1457b72d1457b72",
    "dynasty": "清",
    "content": [
      "一从故人别，想念勿经岁。",
      "径草含微馨，林月生空籁。",
      "欲往访元踪，寒山白云外。"
    ]
  },
  {
    "id": "adcfe4db28447e1abb40ae4d46d0fe1c",
    "title": "驻马河早发",
    "authorName": "钟廷瑛",
    "authorId": "adcfe4db28447e1ad1457b72d1457b72",
    "dynasty": "清",
    "content": [
      "维舟未成梦，挂席复东骛。",
      "咿喔汝南鸡，微茫历阳树。",
      "疏钟犹殷床，残月不开雾。",
      "行矣广陵城，为君醉春露。"
    ]
  },
  {
    "id": "adcfe4db28447e1ada2cab738622c8e1",
    "title": "江行",
    "authorName": "钟廷瑛",
    "authorId": "adcfe4db28447e1ad1457b72d1457b72",
    "dynasty": "清",
    "content": [
      "清溪新涨绿弯环，溪上人家昼掩关。",
      "投晓挂帆风力稳，推窗先看九华山。"
    ]
  },
  {
    "id": "adcfe4db284c66d319ca5aa56d8b6cad",
    "title": "草堂",
    "authorName": "严锦",
    "authorId": "adcfe4db284c66d3d1457b72d1457b72",
    "dynasty": "清",
    "content": [
      "石罅新栽竹数竿，草堂六月已生寒。",
      "出帘香篆因风断，挂壁琴丝得雨宽。",
      "偶一课儿亲笔砚，岂真厌客懒衣冠。",
      "时人未识疏慵性，误作墙东避世看。"
    ]
  },
  {
    "id": "adcfe4db284c66d3becf0a0aa5b3b4b1",
    "title": "岁暮",
    "authorName": "严锦",
    "authorId": "adcfe4db284c66d3d1457b72d1457b72",
    "dynasty": "清",
    "content": [
      "岁暮萧条感索居，寻诗懒跨雪桥驴。",
      "醉封乡外侯千户，穷送门前鬼一车。",
      "何日归田平子赋，几行乞米鲁公书。",
      "春风渐绿池塘草，魂断西堂梦醒初。"
    ]
  },
  {
    "id": "adcfe4db284c66d3becf0a0a87f85ceb",
    "title": "岁暮",
    "authorName": "严锦",
    "authorId": "adcfe4db284c66d3d1457b72d1457b72",
    "dynasty": "清",
    "content": [
      "愤思击筑和荆卿，悲欲投诗赠屈平。",
      "泪满一升难换酒，喙长三尺敢谈兵。",
      "负嵎虎问谁能搏，赴壑蛇看不住行。",
      "犹得青青几年鬓，那堪愁里听笳声。"
    ]
  },
  {
    "id": "adcfe4db284c66d3717bda4e502c90f7",
    "title": "野步",
    "authorName": "严锦",
    "authorId": "adcfe4db284c66d3d1457b72d1457b72",
    "dynasty": "清",
    "content": [
      "雨止石渐乾，木落野愈旷。",
      "长风驱云归，半天卷屏幛。",
      "一径忽细纡，步窘骤难放。",
      "行行登高原，了了见古圹。",
      "断碑无岁年，何时此卜葬。",
      "惯听樵斧声，久绝麦饭饷。",
      "呼起冥漠君，告尔勿凄怆。",
      "方今楚氛恶，驱人入烟瘴。",
      "骸骨万里抛，妻子终岁望。",
      "尔生当盛平，不见乱离状。",
      "死获黄土埋，长眠幸无恙。",
      "巍巍南面王，此乐亦不让。",
      "我诗非谀墓，聊代鲍家唱。",
      "归途闻怪啼，一鸮立树上。"
    ]
  },
  {
    "id": "adcfe4db2856e39a2a5388560d4efe4a",
    "title": "和朝鲜使赵蔼石诗步韵",
    "authorName": "袁保龄",
    "authorId": "adcfe4db2856e39ae8dfff4668148596",
    "dynasty": "清",
    "content": [
      "凤翙高冈鹤在阴，名贤邂逅喜推襟。",
      "相期戮力千秋事，不负论交万里心。",
      "阊阖正开天詄荡，沧滨遥望海重深。",
      "愿君黾勉崇明德，侨札风流又见今。"
    ]
  },
  {
    "id": "adcfe4db2856e39a95ed1fe4ebdb8260",
    "title": "行经邯郸",
    "authorName": "袁保龄",
    "authorId": "adcfe4db2856e39ae8dfff4668148596",
    "dynasty": "清",
    "content": [
      "为蝶为周作是观，又来无梦过邯郸。",
      "百年勋业归蜗角，千古文章笑鼠肝。",
      "勉在伦常守兢业，敢云担荷怕艰难。",
      "神仙本不离忠孝，未许忘情一例看。"
    ]
  },
  {
    "id": "adcfe4db2856e39a1ab3faa52b9e92ff",
    "title": "壬申春率成酬吉田",
    "authorName": "袁保龄",
    "authorId": "adcfe4db2856e39ae8dfff4668148596",
    "dynasty": "清",
    "content": [
      "少小读文史，卓荦轻常儒。悠悠三十载，岁月忽已徂。",
      "朝随金马仗，暮窥天禄书。簿领得余暇，诗酒追朋徒。",
      "高歌《梁父吟》，醉击处仲壶。持此耗雄心，优游聊自娱。",
      "沈侯旷世才，早弃终童繻。拂拭到燕石，投赠分琼琚。",
      "天葩耀奇采，开函惊喜俱。矫矫一西望，伫立以踟蹰。",
      "伯兄事长征，数稔治军储。与君同袍泽，骖靳时相须。",
      "遥遥贺兰山，战血方模糊。三边苦鸣镝，万里劳飞刍。",
      "何日荡逋寇，策勋青紫纡。君来一握手，共醉城南隅。"
    ]
  },
  {
    "id": "adcfe4db28653a79cff9638977fb560d",
    "title": "即目",
    "authorName": "徐昆",
    "authorId": "adcfe4db28653a79d1457b72d1457b72",
    "dynasty": "清",
    "content": [
      "碧涧银流水石舂，悬崖倒挂两三松。",
      "半岩应有人家住，一缕炊烟上远峰。"
    ]
  },
  {
    "id": "adcfe4db28653a790fe843a3e5b61bb5",
    "title": "登王屋顶",
    "authorName": "徐昆",
    "authorId": "adcfe4db28653a79d1457b72d1457b72",
    "dynasty": "清",
    "content": [
      "王屋高出碧落天，芒鞋今已蹋其巅。",
      "日精月华环左右，析城砥柱相钩连。",
      "西华中嵩互揖让，昆仑河势流如弮。",
      "俯视城郭小于豆，中州千里看人烟。",
      "我闻潜通仇池穴，先乃洞口烦穷研。",
      "结茅索向清虚住，住久定可逢真仙。",
      "醉后棋敲烟树里，醒来花落枕函边。",
      "跏趺子午工圆足，木赞工满婴儿坚。",
      "丁女壬公固结久，乃可出游任飞蹎。",
      "不然结灶养丹砂，玉树黄芽转转鲜。",
      "金鼎已铸丹已结，何愁日月频流迁。",
      "同心之友皆曰可，思归从者有拘牵。",
      "一念稍移坠尘劫，木公金母不吾贤。",
      "挥之仍复落世网，学仙还待五百年。"
    ]
  },
  {
    "id": "adcfe4db286ceb060d97ea23f2240c53",
    "title": "送同年李达泉中翰归晋宁",
    "authorName": "谢琼",
    "authorId": "adcfe4db286ceb06d1457b72d1457b72",
    "dynasty": "清",
    "content": [
      "远山浮绿水涵青，三月烟光入画屏。",
      "细雨看花湖上寺，春风送客柳边亭。",
      "舟逢有道期同济，酒对无功忍独醒。",
      "帆影忽随斜日尽，苍茫小立思冥冥。"
    ]
  },
  {
    "id": "adcfe4db2881cc1efd67ee270be6a7c8",
    "title": "江上送客",
    "authorName": "野楫",
    "authorId": "adcfe4db2881cc1ed1457b72d1457b72",
    "dynasty": "清",
    "content": [
      "隐隐孤城暮，茫茫寒角闻。",
      "异乡重见面，落日又离群。",
      "是我还家路，如何复送君。",
      "斯须帆影没，只见隔江云。"
    ]
  },
  {
    "id": "adcfe4db288cb12cd0ff55e6de9e0dcc",
    "title": "女寄生殇",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "弱质难延寿，空招紫玉魂。",
      "昙花惟有影，芝草本无根。",
      "宿雨浮朝雾，秋风淡夕暄。",
      "凄凉一盂饭，孤冢自黄昏。"
    ]
  },
  {
    "id": "adcfe4db288cb12cf8aa28aa0dc86855",
    "title": "泰州晓发",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "晓起催残梦，窗灯火半明。",
      "鞭丝调马疾，襆被压舟轻。",
      "澹月落孤影，荒鸡唱一声。",
      "行行冲雾去，盻见日东生。"
    ]
  },
  {
    "id": "adcfe4db288cb12c06eb5060e2a72dc5",
    "title": "怀李芋仙",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "一瓣空同奉，清吟每梦君。",
      "西窗曾话雨，东野愿为云。",
      "温卷人前许，阄题酒后分。",
      "申江三百里，未使断知闻。"
    ]
  },
  {
    "id": "adcfe4db288cb12c3ec2e0a5ee9fc8ae",
    "title": "独不见",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "罨霭房栊玳瑁梁，春风拂槛自然香。",
      "盈盈小试眉边绿，淡淡轻匀额上黄。",
      "宝鼎烟凝才卓午，水晶帘卷忽斜阳。",
      "如何相思独不见，使妾泪下沾衣裳。"
    ]
  },
  {
    "id": "adcfe4db288cb12c4e97828634db95c7",
    "title": "游狼山诸胜迹",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "五朵莲花照眼明，登楼俯仰任吾生。",
      "听经有鹤高天净，拂麈无蝇大地清。",
      "海气朝蒸云串岭，潮声夜撼月三更。",
      "隔江便是江南路，惆怅秋风殢客行。"
    ]
  },
  {
    "id": "adcfe4db288cb12c2d7a5f10a9f3d52d",
    "title": "送陈逸梅孝廉北上",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "频年烽火话江城，壮志何时慰请缨。",
      "击剑敢谈天下事，上书又作日边行。",
      "短衫匹马长征客，白草黄云远塞情。",
      "珍重前途风雪紧，遥知此夜酒频倾。"
    ]
  },
  {
    "id": "adcfe4db288cb12cc7391c8bb4ca3367",
    "title": "斋中鸡冠花盛开",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "一种花曾耐久看，可怜红不倚阑干。",
      "雅宜窗畔添芳讯，漫向墙阴怯暮寒。",
      "露重不妨轻手折，秋深只觉上头难。",
      "淮南已是登仙去，冷落霜天鹤顶丹。"
    ]
  },
  {
    "id": "adcfe4db288cb12c82f6c04e2e79f9da",
    "title": "回籍营葬时方客寄海陵二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "漂泊浮萍一叶身，天荒地老最伤神。",
      "谁知云外有归子，只恐江头无故人。",
      "璧重千金虽返赵，楼空万卷已烧秦。",
      "后来心事如麻起，独对斜晖泪满巾。"
    ]
  },
  {
    "id": "adcfe4db288cb12c82f6c04e68300d05",
    "title": "回籍营葬时方客寄海陵二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "元真居处本无家，风雨尘埃志可嗟。",
      "自是孤飞难及远，谁令两鬓易添华。",
      "依人漫逐浮云薄，失路须防曲径斜。",
      "剑气销沈名利去，输他渔父问鱼虾。"
    ]
  },
  {
    "id": "adcfe4db288cb12cf0ed33f44c6c2447",
    "title": "咏针",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "剧怜辛苦手中轻，一寸拈来一寸情。",
      "磨到光时方有用，尖从刺后始无声。",
      "偶凭投芥交原合，为想添花巧更生。",
      "何事深闺停不语，鸳鸯绣出太分明。"
    ]
  },
  {
    "id": "adcfe4db288cb12c503c6f89dddfb791",
    "title": "题画",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "墨汁三升饮未干，生归何计疗饥寒。",
      "江干有恨虚全璧，日月无情走两丸。",
      "不作风波循世好，但留清白与人看。",
      "竹苞松茂冈陵颂，鲁酒从来淡薄酸。"
    ]
  },
  {
    "id": "adcfe4db288cb12cc0acbc403f1f1766",
    "title": "江上古迹四咏赤石亭",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "朅来此地认残碑，蔓草荒烟一泪垂。",
      "山为帝游留骏迹，石经娲练烈燕支。",
      "铸成大错东迁后，鉴到前车北伐时。",
      "我访斯亭亭已圮，居人犹唱白云词。"
    ]
  },
  {
    "id": "adcfe4db288cb12cc0acbc40c21bf156",
    "title": "江上古迹四咏赤石亭",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "阳春白雪倩谁调，楚客当年夜度昭。",
      "故国河山悲击剑，英雄途路怅吹箫。",
      "风寒芦渚馀生寄，月落苏台一梦遥。",
      "三尺属镂千古恨，至今怒涌浙江潮。"
    ]
  },
  {
    "id": "adcfe4db288cb12cc0acbc408de19096",
    "title": "江上古迹四咏赤石亭",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "一曲霓裳舞正忙，迟明妃子理残妆。",
      "梦兰待博君王宠，斗草应偕姊妹行。",
      "十里亭台人隐隐，四山风月路茫茫。",
      "他年泛艇五湖去，满目蘅芜最断肠。"
    ]
  },
  {
    "id": "adcfe4db288cb12cc0acbc40b0c52765",
    "title": "江上古迹四咏赤石亭",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "萧梁宫井已沈浮，此地空馀帝子楼。",
      "红豆开残三月暮，珠帘卷入六朝秋。",
      "山中景色烟云过，劫后文章日月留。",
      "每到登临一惆怅，繁华何必问扬州。"
    ]
  },
  {
    "id": "adcfe4db288cb12c6a2b78a121dbaded",
    "title": "春娘词二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "种得杨柳叶，年年绿满枝。",
      "非关隔望眼，偏许斗要支。"
    ]
  },
  {
    "id": "adcfe4db288cb12c6a2b78a11cdd6973",
    "title": "春娘词二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "莲花自灼灼，莲叶自田田。",
      "藕丝截不断，花叶还相连。"
    ]
  },
  {
    "id": "adcfe4db288cb12c11df8210e968c76f",
    "title": "初夏即景",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "葛帔随风软，炉烟一缕斜。",
      "凭栏迟凉月，影上紫微花。"
    ]
  },
  {
    "id": "adcfe4db288cb12c0dff0d5bd1388ab1",
    "title": "吊骆义乌墓二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "文章正气挟风霜，莫恨当年宰相盲。",
      "假使蛾眉能爱士，千秋谁识骆宾王。"
    ]
  },
  {
    "id": "adcfe4db288cb12c0dff0d5b8df77d39",
    "title": "吊骆义乌墓二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "晓发军山日正初，墓门松柏自扶疏。",
      "先生落魄终全节，敢笑裴公藻鉴虚。"
    ]
  },
  {
    "id": "adcfe4db288cb12c074d46080a9c2e50",
    "title": "唐宫词三首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "杨花落后李花新，兴废存亡各有因。",
      "谁向空中唾祸水，一天红日涌金轮。"
    ]
  },
  {
    "id": "adcfe4db288cb12c074d46082c12cfbf",
    "title": "唐宫词三首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "无愁天子在房州，何事迎銮乏远谋。",
      "不记庐陵幽废日，宫中亲自点牙筹。"
    ]
  },
  {
    "id": "adcfe4db288cb12c074d4608cb9e3cbc",
    "title": "唐宫词三首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "霓裳一曲韵悠扬，天上人间乐未央。",
      "却笑连宵烽火急，三郎犹自捉迷藏。"
    ]
  },
  {
    "id": "adcfe4db288cb12c503c6f89d70c0942",
    "title": "题画",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "芦苇丛中泊钓舟，月明如水满天秋。",
      "江湖梦稳渔家乐，不羡人间万户侯。"
    ]
  },
  {
    "id": "adcfe4db288cb12cd80c507cddf17301",
    "title": "壶园中秋待月四首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "徙倚高楼待月来，虚空有影更裴回。",
      "关心欲向姮娥诉，无奈愁云总不开。"
    ]
  },
  {
    "id": "adcfe4db288cb12cd80c507c3916df21",
    "title": "壶园中秋待月四首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "悠然拨雾见青天，丹桂飘香客未眠。",
      "玉斧仙人如有意，破除凡例不论钱。"
    ]
  },
  {
    "id": "adcfe4db288cb12cd80c507c2af8ac16",
    "title": "壶园中秋待月四首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "清光今夜十分满，谁道扬州只二分。",
      "多少往来名利客，笙歌忍向月中闻。"
    ]
  },
  {
    "id": "adcfe4db288cb12cd80c507cf8d86d7e",
    "title": "壶园中秋待月四首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "𢗳懆秋风走十科，秦淮曾共酒杯多。",
      "今宵月色依然好，可奈方干已老何。"
    ]
  },
  {
    "id": "adcfe4db288cb12c4026a2ca89f9e30a",
    "title": "西湖梅花",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "东风送过六条桥，载酒西湖意也消。",
      "十里孤山随兴到，定然好句入诗瓢。"
    ]
  },
  {
    "id": "adcfe4db288cb12c619f58515afd0f1f",
    "title": "钱唐",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "老去元龙意尚豪，潮头直接海门高。",
      "英灵千古难磨灭，一夜东风起怒涛。"
    ]
  },
  {
    "id": "adcfe4db288cb12cd3d13d1996188449",
    "title": "晤丹徒谈玉笙明经",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "天涯等是下场人，已分荒寒寄此身。",
      "君病疏狂我疏懒，一般沦落在风尘。"
    ]
  },
  {
    "id": "adcfe4db288cb12cd3d13d19798d39e0",
    "title": "晤丹徒谈玉笙明经",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "说剑论琴两裸虫，萍踪难得此心同。",
      "重阳节后情何限，江上峰青一棹东。"
    ]
  },
  {
    "id": "adcfe4db288cb12cb43aec4aad7fb59e",
    "title": "为月担写白海棠",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "低亚花枝放未迟，墙阴石畔最宜之。",
      "羞他红烛来相照，素口檀心睡起时。"
    ]
  },
  {
    "id": "adcfe4db288cb12c6472189962d386a6",
    "title": "何步樵少尹",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "捧海浇萤意气遒，处囊几个得封侯。",
      "风胡薛烛无人问，谁信寒光出斗牛。"
    ]
  },
  {
    "id": "adcfe4db288cb12c647218996739355a",
    "title": "何步樵少尹",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "得失何须问老军，悠然世事谢纷纭。",
      "中山一醉无荣辱，坐对红颜到夕曛。"
    ]
  },
  {
    "id": "adcfe4db288cb12c4c6b57cefb58f8e7",
    "title": "题王吉丞孝廉龙砂诗存三首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "武乡文里路回环，一叶扁舟数往还。",
      "何处钓游清梦稳，令人想煞富春山。"
    ]
  },
  {
    "id": "adcfe4db288cb12c4c6b57ce7d12e329",
    "title": "题王吉丞孝廉龙砂诗存三首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "才人渊薮旧根苗，毅魄忠魂赋大招。",
      "尽道龙砂山色好，张王戚贡话前朝。"
    ]
  },
  {
    "id": "adcfe4db288cb12c4c6b57cead3f18a4",
    "title": "题王吉丞孝廉龙砂诗存三首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "独树孤生气不前，子规啼血是何年。",
      "谁将五色娲皇石，尽补人间忉利天。"
    ]
  },
  {
    "id": "adcfe4db288cb12c765a95541e80ab14",
    "title": "阅历二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "一盏寒灯照古今，诗人忠厚有遗音。",
      "幽忧自写呻吟语，犹是文章报国心。"
    ]
  },
  {
    "id": "adcfe4db288cb12c765a95548ee6e6c7",
    "title": "阅历二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "阅历风霜岁变更，长镵在手万缘轻。",
      "蟾辉照见婆娑影，疑是山妻饷晚耕。"
    ]
  },
  {
    "id": "adcfe4db288cb12c6dec3dfa55e4072e",
    "title": "白马谁家子",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "白马谁家子，金鞍百宝妆。",
      "青丝当作鞭，紫丝当作缰。",
      "绣衣悬日月，被服何焜煌。",
      "后从千馀骑，飞扬经路旁。",
      "雕弓羽林箭，一发百鸟藏。",
      "不知人世上，复有鸾与凰。"
    ]
  },
  {
    "id": "adcfe4db288cb12c6e88d50fb077f514",
    "title": "读留侯传书后",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "终始心为韩，美哉文成志。",
      "韩亡乃归汉，出处必以义。",
      "大义经激发，曷敢生退避。",
      "副车一击之，大索咸阳地。",
      "亡命竟保全，此事关天意。",
      "圯桥黄石公，踪迹太诡异。",
      "一卷阴符经，作用判为二。",
      "何须从景驹，无宁事刘季。",
      "长事帷幕间，六合收指臂。",
      "复韩宜说楚，抗论明义利。",
      "横阳君成贤，敢请归以事。",
      "天心固有在，成也中道弃。",
      "谒者高阳生，倡立六国嗣。",
      "窃念六国中，韩宜拜其赐。",
      "胡为借箸筹，竟拂此君议。",
      "立韩终不久，适为楚所饵。",
      "以是知侯心，计之亦巳閟。",
      "鸟啄既堪悉，鸱夷更可愧。",
      "鸟尽弓不藏，终招人主忌。",
      "信何囚且醢，此事由自致。",
      "百尔方寒心，况敢居尸位。",
      "四皓荐诸庭，可代厥躬悴。",
      "岂慕万户侯，榖城聊自庇。",
      "明哲能保身，辟谷实虚伪。"
    ]
  },
  {
    "id": "adcfe4db288cb12cc02b8321e69a524f",
    "title": "淮阴侯二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "世间恨事宁有此，韩侯乃不如雍齿。雍齿无功犹得侯，韩侯功成竟诛死。",
      "请假王制全齐为，汉树威望臣心非。有携赤帝大怒良蹑足，勋业愈高死愈速。",
      "不听蒯彻争龙兴，肯助陈豨效羝触。迎銮云梦甘成禽，臣罪当诛亦可赎。",
      "未央罗织断身首，功狗功人同一哭。人谓太公一块肉，分我杯羹帝心毒。",
      "高鸟既尽弓不藏，只一功臣宜赤族。我读求贤诏、猛士歌，始知杀信良由后意多。",
      "钟室沈冤帝亦悟，牝鸡司晨奈尔何。吁嗟汉天子，畏雉如畏虎。",
      "吁嗟汉昭阳，制龙如制羊。拔龙爪牙去龙角，囚何醢越诛韩王。",
      "韩能兴汉必复汉，不尔产禄何由强。君不见戚姬人彘赵王死，万乘莫保妾与子，何况王孙一国士。"
    ]
  },
  {
    "id": "adcfe4db288cb12cc02b83217eeeabc3",
    "title": "淮阴侯二首",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "矫矫韩侯孰知己，前惟漂母后吕雉。",
      "无侯刘忽诸有侯，吕侯功成竟诛死。",
      "母能活侯雉杀侯，生死英雄两女子。",
      "汉高祖，萧相国，知侯只得皮毛耳。",
      "国士乃为执戟郎，项籍重瞳宜愧死。"
    ]
  },
  {
    "id": "adcfe4db288cb12cb196a4a15c4bca85",
    "title": "日出行",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "日出东南隅，照见横山道。昨夜寄书人，归时破清晓。",
      "破清晓，天鸡啼，佳人梦困碧窗西。一声唱落高月低，起梳云髻双眉齐。",
      "虚堂送暖卧清昼，玉容婵娟燕钗坠。轻车辚辚动微雷，凉风忽送征夫回。"
    ]
  },
  {
    "id": "adcfe4db288cb12c4aba85a736216d9a",
    "title": "童乌行",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "南山有高树，寒乌夜绕之。",
      "得食哺其子，呜呜长不离。",
      "一旦母乌死，儿乌恻然悲。",
      "昔雏居有巢，今雏宿无枝。",
      "昔雏腹常饱，今雏啼恒饥。",
      "风雨雏何依，稻粱雏何知。",
      "折翼坠崖下，尔雏诚何为。",
      "愿从母乌去，肯受他雏欺。"
    ]
  },
  {
    "id": "adcfe4db288cb12cec051719108a19f0",
    "title": "题秦淮女子赵小燕怜影图八解",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "燕燕复燕燕，飞飞入谁家。",
      "昔依庭中树，今逐陌上花。",
      "一入平康里，新愁上蛾眉。",
      "多恐章台柳，攀析轻薄儿。",
      "不是郑交甫，谁遗神女珠。",
      "欲谐百年会，自解绣罗襦。",
      "锦纹双鸳鸯，拍拍戏横塘。",
      "翻惜野鸳鸯，不如家凤凰。",
      "凤毛有五色，文采映清晖。",
      "一朝不相顾，雄雌各自飞。",
      "欢去皖公山，妄住小姑溪。",
      "溪山镇相望，只听鹧鸪啼。",
      "八月湖水碧，悠悠送远愁。",
      "不见旧时剑，使妾双泪流。",
      "故人已如故，新人犹自新。",
      "山路夕阳下，可怜杨柳春。"
    ]
  },
  {
    "id": "adcfe4db288cb12c76dd7efec0bc2db9",
    "title": "杨白花",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "阳春三月杨白花，花飞满塘月满沙。",
      "一夜东风忽吹起，凭空送入深宫里。",
      "宫门冷落扃不开，翠华空望玉阶苔。",
      "中有美人自歌舞，赤龙不来赤凤来。",
      "宝帐氤氲满瑶室，影转华堂日初出。",
      "古来欢乐有时终，从此相思应更密。",
      "芳草天涯翠黛新，雨行清泪汉江滨。",
      "日暮重闺深闭绝，不见杨花愁煞人。"
    ]
  },
  {
    "id": "adcfe4db288cb12c8c38ac197d265b24",
    "title": "青陵台",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "斫桂作薪香愈烈，捣莲成粉丝难绝。美人心比金石坚，不愿同室愿同穴。",
      "歌舞销沈玳琩筵，春风秋雨思华年。香心不死郁双树，叶叶相覆枝枝连。",
      "我悲蔡文姬，远嫁应懊恼。更惜卓文君，少寡犹窈窕。",
      "鸳鸯蛱蝶有雄雌，青青只有青陵草。"
    ]
  },
  {
    "id": "adcfe4db288cb12cc80031b9d974683a",
    "title": "重游狼山题壁",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "去年八月秋风高，大江欲卷银波涛。",
      "故人邀我登寒皋，芒屩踏遍灵山鳌。",
      "兹山浮图接云汉，地维永镇天柱牢。",
      "诜乎云烟倚朱槛，凉飔吹人森毫毛。",
      "归来一病卧夕景，耳中犹闻声滔滔。",
      "今春游山兴尚豪，举足欲上心先忉。",
      "笑我不敢淩绝顶，题诗塔下还周遭。",
      "山鸟斜飞入松影，一声清磬收吟毫。"
    ]
  },
  {
    "id": "adcfe4db288cb12c080225c432da9196",
    "title": "狼山望海",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "登山不望海，譬如登培塿。望海不登山，譬如望涯涘。",
      "东南佳气森郁盘，五山屹峙何巑岏。大海到此乃一束，屈曲盘旋回紫澜。",
      "冯夷鼓浪涌不去，六鳌戴之安于磐。波涛极目渺无际，奔雷激电鸣江干。",
      "万窍怒号木尽亚，天风琅琅催心肝。须臾落日晶光寒，眼前忽掷双金丸。",
      "痴龙昨夜睡初觉，疑是明珠势欲抟。匹练横飞数千丈，雪花卷入浮云端。",
      "管窥指测岂足念，登山望海斯大观。迂儒愁苦不得意，出门那识天地宽。",
      "未知当著几雨屐，山头且取杯中乾。"
    ]
  },
  {
    "id": "adcfe4db288cb12c7e2b030afc5a86cc",
    "title": "如皋朱鞠裳茂才",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "梧桐深青丹桂芳，华堂帘幕悬秋光。",
      "美人遥夜耀明妆，风裾雾縠鸣佩珰。",
      "修眉星的神扬扬，昆田玉拨映金梁。",
      "不为君歌伊与凉，亦不为君舞凤凰。",
      "屏山十二云锦张，为君婉娈陈缥缃。",
      "书仓富过湘东王，潜心玩索皆琳琅。",
      "花然锦帐犹未央，琼枝璧月争辉煌。",
      "我闻洛阳卢文房，妻子但解舂黄粱。",
      "如君风雅偕则臧，艳福仙姿谁颉颃。",
      "振衣应作三日香，读书肯悔十年偿。",
      "须臾云海沈苍茫，但听鸣鸡唤晓霜。"
    ]
  },
  {
    "id": "adcfe4db288cb12cd22078e150be9776",
    "title": "石庄晤施汉章少府",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "清晨动征铎，初日蔽林坰。",
      "高树郁苍荫，幽泉流古馨。",
      "飞尘属广路，冠盖何亭亭。",
      "玉骢夹杨柳，振缨谒华庭。",
      "欢言既倾洽，逸气浮沧溟。",
      "玉堂满虚籁，石壁纷遗经。",
      "主人敬爱客，清尊陈绿醽。",
      "避席请择言，油然谢酩酊。",
      "暮色下荒野，帘幕摇风铃。",
      "临轩玩夕景，白日忽已暝。",
      "泛泛水中鸥，皎皎原上萤。",
      "人生不自立，愧此七尺形。",
      "天地变朝暮，聚散如浮萍。",
      "归卧故山春，含情淡月棂。"
    ]
  },
  {
    "id": "adcfe4db288cb12c50a5ffc46971b40b",
    "title": "今我",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "今我忽不乐，东风吹罗裳。",
      "之子隔朝夕，焉能返故乡。",
      "屏营念良夜，忧思断中肠。",
      "凉露迫林薄，明月回虚廊。",
      "寒螀壁中鸣，归雁天际翔。",
      "岁晚感萧瑟，回身入空房。",
      "欲采芙蓉枝，道路阻且长。"
    ]
  },
  {
    "id": "adcfe4db288cb12cee899430cf536c31",
    "title": "商人妇",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "日暮刺船行，思君隔江水。",
      "道旁轻薄儿，看侬若桃李。",
      "妾住江水南，君去江水北。",
      "愿要作长桥，双飞复双宿。"
    ]
  },
  {
    "id": "adcfe4db288cb12c43ba9d517c27baf1",
    "title": "谢文节号钟琴歌",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "峄山之桐高不俯，风雨呵护蛟龙舞。山灵削作东山琴，从此精诚万万古。",
      "其名一十有六字，言言如出公肺腑。其旁更有叠山字，云是当年公手补。",
      "吁嗟此琴尔何不伴诸葛居隆中，抱膝遂定三分功。",
      "而独长依海上孤臣踪，琴之遇兮亦何穷。吁嗟此琴，尔何不为王门戴逵有，一朝破轸又谁咎。",
      "而独追随附公以不朽，琴之寿兮又何久。一弹兮洋洋，羁身茶坂心悲伤。",
      "再弹兮脉脉，苦忆护堂远相隔。三弹四弹兮凄以哀，天心已去兮不可回。",
      "赵家宫殿兮付离黍，厓山战舰兮成飞灰。别馆兮徘徊，采薇蕨兮唐石山隈。",
      "愿寻干净之黄土兮抱夜月，而独上夫泉台。"
    ]
  },
  {
    "id": "adcfe4db288cb12c121a7f0f3e02fa3b",
    "title": "赵忠毅铁如意歌",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "蚩尤张雾天弥漫，弹章衣拟铭忠肝。清晨径向殿前奏，欲挽既倒之狂澜。",
      "金矿银矿发已遍，嗟哉此铁不易见。重卅六两尺半长，铭以铭辞经百练。",
      "当时以此锄奸胥，胆落委鬼寒光舒。风高殿上满四角，可惜如意意不如。",
      "吁嗟乎，可惜如意意不如，王阳奉诏旋登车。抚膺国事已如此，孤臣愿向宣州死。",
      "宣州一去不复还，耿耿丹衷照青史。岂惟公心劲不磨，公物亦足留山阿。",
      "碧花归来尚无恙，见公此物如亲我公，当日一再三摩挲。",
      "铁如意，铁如意，精金要作廊庙器，何为飘零无尺地。"
    ]
  },
  {
    "id": "adcfe4db288cb12c8c6b174f54aa5dae",
    "title": "毛义檄",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "毛义捧檄色然喜，张公掉头去不已。",
      "仲氏列鼎心骨悲，不如百里走负米。",
      "天阙西北地南倾，思欲补之嗟晚矣。",
      "不复更仕终母忧，自古纯臣必孝子。",
      "温峤之裾姜维书，二毛斑斑潘岳舆。"
    ]
  },
  {
    "id": "adcfe4db288cb12c4a97192740ac1245",
    "title": "江祐剪刀",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "黄鹄化凤凰，一举青天廓。不念旧时群，别觅高枝宿。",
      "将军车骑烂生光，何意片言不可复。富贵心意满，贫贱交情薄。",
      "还汝剪刀世风恶。"
    ]
  },
  {
    "id": "adcfe4db288cb12ce28736ddd2a65594",
    "title": "挽蒋步陶",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "昔日子过我，欢笑无与伦。",
      "今日我过子，气结不得伸。",
      "生死既异趣，人鬼亦殊因。",
      "谁能无怛化，宅心栖元神。",
      "功名尽黄土，富贵同飙尘。",
      "所以旷达流，行乐须及春。",
      "已往不可作，来者将代新。",
      "怜子更无嗣，兼少骨肉亲。",
      "遗稿渐零落，心血谁为珍。",
      "弱弟未成立，一棺徒逡巡。",
      "嗒焉丧厥偶，登堂念德邻。",
      "音容邈何许，对面如越秦。",
      "曷不忍须臾，竟尔反其真。",
      "倏忽遗世想，先我成古人。",
      "我来岁云暮，吁嗟骨已陈。",
      "前路正茫黑，况于忧患频。",
      "旦夕岂自保，日月驰两轮。",
      "毋为形所役，悠哉谢劳薪。"
    ]
  },
  {
    "id": "adcfe4db288cb12cc6f18061134ee815",
    "title": "乐府短章",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "国有大鼠，民饥岁凶天不语。异姓为骨肉，臂折接以木，木中有虫蚀心腹。",
      "趋如风，赴如火，反风挈火来烧我。城虎食人肉，野虎食人骨。",
      "食肉务尽肉，食骨务尽骨。馋犬在路旁，饿死草中没。"
    ]
  },
  {
    "id": "adcfe4db288cb12cf3530c82b4feeaca",
    "title": "题曹秉生小照",
    "authorName": "张廷寿",
    "authorId": "adcfe4db288cb12cd1457b72d1457b72",
    "dynasty": "清",
    "content": [
      "年少遨游京国，翩然又念家山。",
      "调得养花心手，枯荣开落人间。"
    ]
  },
  {
    "id": "adcfe4db28a0d1346101a7655984a245",
    "title": "天柱县登楼",
    "authorName": "邹一桂",
    "authorId": "adcfe4db28a0d134b618c32129957047",
    "dynasty": "清",
    "content": [
      "喜得齐云倚石开，不愁前路有崔嵬。",
      "何人便说南天柱，我亦蓬山顶上来。"
    ]
  },
  {
    "id": "adcfe4db28be4a17b186d28c1ce589b3",
    "title": "茶庵招游西溪答之即坚其约次韵",
    "authorName": "丁丙",
    "authorId": "adcfe4db28be4a1761b1fb3f6be5336d",
    "dynasty": "清",
    "content": [
      "只消雨不恼黄昏，明发招邀出郭门。",
      "十八里中花更好，两三人约酒先温。",
      "水楼禅话交芦偈，野寺诗寻宿藓痕。",
      "试与软红尘土客，清名持较果谁尊。"
    ]
  },
  {
    "id": "adcfe4db28be4a17f2186c33a3d33907",
    "title": "借竹轩",
    "authorName": "丁丙",
    "authorId": "adcfe4db28be4a1761b1fb3f6be5336d",
    "dynasty": "清",
    "content": [
      "瑞隆院里翠黏天，看竹曾传北宋年。",
      "玉版禅赊烧笋客，金题赞乞散花仙。",
      "窗帘大好辉千个，风月何烦买一钱。",
      "登眺愿资双不借，最清凉处独高眠。"
    ]
  },
  {
    "id": "adcfe4db28be4a1702b063ab2a29142d",
    "title": "送庄四归毗陵",
    "authorName": "丁丙",
    "authorId": "adcfe4db28be4a1761b1fb3f6be5336d",
    "dynasty": "清",
    "content": [
      "离怀折赠柳毵毵，春到旗亭酒正酣。",
      "铁笛一枝催梦醒，梅花风雪满江南。"
    ]
  },
  {
    "id": "adcfe4db28be4a17215e9d43446059e3",
    "title": "黄浦道中",
    "authorName": "丁丙",
    "authorId": "adcfe4db28be4a1761b1fb3f6be5336d",
    "dynasty": "清",
    "content": [
      "黄浦江头夜月明，青龙桥外暮潮生。",
      "廿年重抚疏疏柳，输与凉蝉自在鸣。"
    ]
  },
  {
    "id": "adcfe4db28be4a17811c46fa919246ea",
    "title": "筠轩丈以雁山茶饷客",
    "authorName": "丁丙",
    "authorId": "adcfe4db28be4a1761b1fb3f6be5336d",
    "dynasty": "清",
    "content": [
      "雁山色如古鼎彝，丹砂翡翠青瓜皮。",
      "四十九盘云合离，一百二峰烟芬菲。",
      "客儿游屐独见遗，诺讵那至开初基。",
      "沈记薛赋彰希微，閤南北兮谷东西。",
      "泉膏石髓蒸华滋，五珍之产茶尤奇。",
      "梅公诗句高品题，阮家仙种是也非。",
      "清明节过谷雨霏，新芽一枪还一旗。",
      "武火焙足文露晞，瓶盛箬裹致远宜。",
      "铁翁得之笑解颐，新年招集吟朋嬉。",
      "小小炉子涂红泥，雪余檐滴烹珠玑。",
      "蟹眼鱼眼声澌澌，恍疑瀑在龙湫飞。",
      "煎成浅盏浮琉璃，色香味与阳羡齐。",
      "座中二老先忘机，裹粮曾踏芙蓉溪。",
      "重圆茶梦疏朝衣，鲰生亦幸清诗脾。",
      "所嗟互市来西夷，茶纲岁入千朱提。",
      "可怜军火无穷期，不抵防海一日糜。",
      "兹茶隐秀与世违，解渴不屑沦鲸鲵。",
      "主人论敌有余凄，苦心茶味其庶几。",
      "更期八尺支杖藜，雁湖绝顶轻攀跻。",
      "春茶采采归来兮，延年益寿同丹荑。"
    ]
  },
  {
    "id": "adcfe4db28be4a176e3c7606b7e167ec",
    "title": "叶盘新摹丁敬身隐君像属题",
    "authorName": "丁丙",
    "authorId": "adcfe4db28be4a1761b1fb3f6be5336d",
    "dynasty": "清",
    "content": [
      "砚林钱塘江上人，祖述龙泓丁隐君。负米踏曲供其亲，余力读书常龂龂。",
      "下数汉唐上周秦，鼎彝碑碣通《说文》。篆刻绝艺无等伦，与诸鸿博张一军。",
      "词科掌录扬清芬，庭前诸子皆有闻。张纱古弄屋荆榛，集庆寺后荒秋坟。",
      "独留遗像传风神，抱膝坐石全天真。叶子好学忘清贫，暇操铁笔镌贞珉。",
      "私淑前哲香瓣薰，艺林名重同千春。"
    ]
  },
  {
    "id": "adcfe4db28c2e3d05653d800837548f6",
    "title": "宫怨",
    "authorName": "邵帆",
    "authorId": "adcfe4db28c2e3d0d1457b72d1457b72",
    "dynasty": "清",
    "content": [
      "花发长门又一春，守宫检点臂纱新。",
      "卷帘通得昭阳月，闲话琵琶出塞人。"
    ]
  },
  {
    "id": "adcfe4db28c2e3d031312bfd92f6b2d9",
    "title": "箜篌引",
    "authorName": "邵帆",
    "authorId": "adcfe4db28c2e3d0d1457b72d1457b72",
    "dynasty": "清",
    "content": [
      "洪涛射日河流浑，一叟披发狂而奔。",
      "鼋鼍攫食翻层沄，呼公无渡公不闻。",
      "中流无人水匆立，河边妇人对河泣。",
      "恨妾不渡公之前，公见妾死公当旋。"
    ]
  },
  {
    "id": "adcfe4db28c3d14d8e14d2390f6963e7",
    "title": "和姚石甫春思",
    "authorName": "吴云骧",
    "authorId": "adcfe4db28c3d14dd1457b72d1457b72",
    "dynasty": "清",
    "content": [
      "柳色依然作绿阴，帝城回首倍惊心。",
      "音书望绝云中雁，风雨魂消海上琴。",
      "最是五更怜梦少，那堪百舌唤春深。",
      "多情我亦如君思，苦忆寒天独拥衾。"
    ]
  },
  {
    "id": "adcfe4db28c3d14d71554bd100ecb53c",
    "title": "和马元伯",
    "authorName": "吴云骧",
    "authorId": "adcfe4db28c3d14dd1457b72d1457b72",
    "dynasty": "清",
    "content": [
      "好山好水能无我，一咏一觞皆有缘。",
      "自笑养间真腹负，转思栖逸许身便。",
      "烟霞未见耽成疾，风月何曾买用钱。",
      "旷世谁同庄子达，逍遥快诵昔游篇。"
    ]
  },
  {
    "id": "adcfe4db28c3d14d5526c8442a128c6f",
    "title": "仲春书景",
    "authorName": "吴云骧",
    "authorId": "adcfe4db28c3d14dd1457b72d1457b72",
    "dynasty": "清",
    "content": [
      "今年花信随春早，未到清明绿已肥。",
      "九十韶光忙易过，几多觞咏同难违。",
      "乌犀出叶藤萝茂，红斗含苞桃李稀。",
      "最是诗成豪兴发，留宾还欲典春衣。"
    ]
  },
  {
    "id": "adcfe4db28d2b17fe3d19f74e8f0b1dd",
    "title": "写怀",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "残腊看将尽，明春强仕年。",
      "青灯仍旧业，白发是新缘。",
      "短句敲山月，孤怀淡海天。",
      "和风吹鹿耳，准备北归船。"
    ]
  },
  {
    "id": "adcfe4db28d2b17fc4b329ea05b220fb",
    "title": "喜雨",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "天作及时雨，民番乐有年。",
      "景风初布种，解泽已盈田。",
      "海壤珍唯谷，神庥瑞应虔。",
      "欢情看长养，南北共熙然。"
    ]
  },
  {
    "id": "adcfe4db28d2b17f05235109c3495a44",
    "title": "劝农归路经海会寺与诸同人分赋",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "雨后劝农毕，还寻古刹来。",
      "钟声飘藓径，衲子出香台。",
      "刺竹排檐种，优昙满院开。",
      "分题禅榻畔，小憩水云隈。"
    ]
  },
  {
    "id": "adcfe4db28d2b17f052351093eb49ac2",
    "title": "劝农归路经海会寺与诸同人分赋",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "问讯词坛客，山僧逸兴同。",
      "地高晴翠合，林静妙香通。",
      "登眺消尘虑，安闲步梵宫。",
      "寸心持半偈，顿觉海天空。"
    ]
  },
  {
    "id": "adcfe4db28d2b17f05235109e4bd45e7",
    "title": "劝农归路经海会寺与诸同人分赋",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "劝农亲民事，归途逸兴同。",
      "地高浓翠合，林静妙香通。",
      "喜得千村雨，闲来一亩宫。",
      "寸心持半偈，顿觉海天空。"
    ]
  },
  {
    "id": "adcfe4db28d2b17f50efc686b320a6a6",
    "title": "衙斋秋兴",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "秋半犹炎热，中庭草木香。",
      "片云天浅碧，疏叶橘轻黄。",
      "不厌虫鸣急，还贪竹影凉。",
      "人闲公事少，无睡夜初长。"
    ]
  },
  {
    "id": "adcfe4db28d2b17f68880e7108713e6b",
    "title": "立春",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "阳和回驭岁更新，人物雍熙岛屿春。",
      "澥谷条风吹彩仗，青郊小雨浥纤尘。",
      "梅花竹叶闲中味，柑酒辛盘客底身。",
      "不效东坡戴幡胜，肯教辜负度良辰。"
    ]
  },
  {
    "id": "adcfe4db28d2b17f0cff76ce29ab0565",
    "title": "弥陀寺",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "秀色园林夕照明，浮岚卷尽竹烟清。",
      "去来小蝶花间舞，断续秋蝉叶底鸣。",
      "几处平台凉影淡，数层敞榭翠涛倾。",
      "耽幽衲子应间坐，读罢愣严诗又成。"
    ]
  },
  {
    "id": "adcfe4db28d2b17fd1790822c4778bc0",
    "title": "雨后和张待御韵",
    "authorName": "书山",
    "authorId": "adcfe4db28d2b17fd1457b7236d75342",
    "dynasty": "清",
    "content": [
      "霢霂郊原四月中，麦黄禾碧兆年丰。",
      "衙斋拈韵闲星使，蔀屋腾欢颂雨工。",
      "周泽已闻沾处处，重云犹为护芃芃。",
      "长吟洒润飞甘句，乐意相关尔我同。"
    ]
  },
  {
    "id": "adcfe4db28e339b917bae29d54fb76bb",
    "title": "登吴山同郭耕梅",
    "authorName": "宁熙朝",
    "authorId": "adcfe4db28e339b9d1457b72d1457b72",
    "dynasty": "清",
    "content": [
      "吴山第一峰头立，倒卷天风却上吹。",
      "左界江潮惊万瓦，西横湖翠扑双眉。",
      "何年鹤化丁仙骨，终古鹃啼伍相祠。",
      "城郭不须怀旧咏，白云散尽万松枝。"
    ]
  },
  {
    "id": "adcfe4db28e339b9550fedabf9276efa",
    "title": "荻港",
    "authorName": "宁熙朝",
    "authorId": "adcfe4db28e339b9d1457b72d1457b72",
    "dynasty": "清",
    "content": [
      "帆与鸟争飞，日行五百里。",
      "用风不可竭，快意且须止。",
      "来日岂无风，再行未晚耳。",
      "荻港山色佳，人家枕流水。",
      "忽惊幽谷人，绝胜苎萝美。",
      "地僻况家微，重聘焉到此。",
      "我亦待嫁身，自嫁素所鄙。",
      "展转五更头，又报顺风起。"
    ]
  },
  {
    "id": "adcfe4db28eb698672e138d70ea95952",
    "title": "偶成",
    "authorName": "彭绍宗",
    "authorId": "adcfe4db28eb6986d1457b72d1457b72",
    "dynasty": "清",
    "content": [
      "主圣臣斯直，朝阳见一鸣。",
      "渊冲虚海纳，戆挚惧天倾。",
      "绝绮鲛鮹贝，销春杜曲莺。",
      "光芒逼星象，觳觫始魂惊。"
    ]
  },
  {
    "id": "adcfe4db28eb698672e138d7cec3b495",
    "title": "偶成",
    "authorName": "彭绍宗",
    "authorId": "adcfe4db28eb6986d1457b72d1457b72",
    "dynasty": "清",
    "content": [
      "立法先亲贵，危言倚诤臣。",
      "匪躬忧独切，信道谅弥伸。",
      "湛剑留犀槛，欧刀迟玉津。",
      "正嗟如晦久，不已曙将晨。"
    ]
  },
  {
    "id": "adcfe4db28eb698672e138d708a4d274",
    "title": "偶成",
    "authorName": "彭绍宗",
    "authorId": "adcfe4db28eb6986d1457b72d1457b72",
    "dynasty": "清",
    "content": [
      "肺腑关休戚，然眉忘剥肤。",
      "希求不龟药，空网大秦珠。",
      "逆颔偏婴怒，移山未愈愚。",
      "精诚动昭鉴，喑挢应惭吁。"
    ]
  },
  {
    "id": "adcfe4db28eb698672e138d73a78f07d",
    "title": "偶成",
    "authorName": "彭绍宗",
    "authorId": "adcfe4db28eb6986d1457b72d1457b72",
    "dynasty": "清",
    "content": [
      "谏议邦之重，酬知国士尊。",
      "烧车才僇仆，折槛匪褫藩。",
      "世变今滋异，神寒可具论。",
      "台垣真补阙，妄拟撤严樊。"
    ]
  },
  {
    "id": "adcfe4db28eb6986357eb660502ff56a",
    "title": "折槛行",
    "authorName": "彭绍宗",
    "authorId": "adcfe4db28eb6986d1457b72d1457b72",
    "dynasty": "清",
    "content": [
      "阴薶六幕昏如织，沈沈不醒日无色。",
      "神珠辟雾犀辟尘，冥搜海岳苦难得。",
      "雄虺腾云掉九首，㹞㹞乳虎愁生翼。",
      "白昼纵横狎罔两，帝关欲叩羌敢测。",
      "砉然一击晶宇开，震爚精光荡环蚀。",
      "瑶花恣春浑烂缦，天魔旋舞迷终极。",
      "瀛壶火齐木难多，宝气翻空烧成墨。",
      "毛举爬搔等闲事，电掣霆飞乃惊殛。",
      "盖高属耳真聪睿，鉴诉虮臣剖胸臆。",
      "华盖周遭拱卫森，四顾台衡离差忒。",
      "昨闻王良鞭骑驷，今见中台朗司直。",
      "吁嗟丘貉百年身，钟漏纷縜亦云惑。",
      "愿弹柱后惠文冠，衮补都规仲山职。"
    ]
  },
  {
    "id": "adcfe4db28f70f128cee9ad60202994b",
    "title": "西山晚眺",
    "authorName": "姚升",
    "authorId": "adcfe4db28f70f12d1457b72d1457b72",
    "dynasty": "清",
    "content": [
      "不识桃源路，依稀访旧林。",
      "揽衣穿仄径，蹑屐上高岑。",
      "树影归云暗，泉声落涧深。",
      "山川老我辈，愧此一登临。"
    ]
  },
  {
    "id": "adcfe4db2900ea26e90aa24a2f631c00",
    "title": "即景",
    "authorName": "李文慧",
    "authorId": "adcfe4db2900ea26d1457b72d1457b72",
    "dynasty": "清",
    "content": [
      "昼长帘乍卷，飞絮满妆楼。",
      "燕垒红轻缀，莺梭绿半浮。",
      "烟云千里梦，风雨一春愁。",
      "独倚阑干曲，时时忆旧游。"
    ]
  },
  {
    "id": "adcfe4db2900ea26f895fcfae80db5cb",
    "title": "夜泊曲江不寐鼓琴",
    "authorName": "李文慧",
    "authorId": "adcfe4db2900ea26d1457b72d1457b72",
    "dynasty": "清",
    "content": [
      "舟泊曲江口，孤屿澹欲失。",
      "遥岸渔火明，烟中棹歌息。",
      "当此万籁静，心境两幽寂。",
      "焚香拭焦尾，调轸横陈膝。",
      "琳琅太古音，旨趣复谁识。",
      "欲写我心期，聊以寄所适。",
      "一弹江水清，再鼓秋月白。",
      "月白与风清，惊起鱼龙出。",
      "曲终独徘徊，篷窗风露湿。"
    ]
  },
  {
    "id": "adcfe4db2915969158345d09c0e72062",
    "title": "夏夜呈向宾门先生",
    "authorName": "罗天阊",
    "authorId": "adcfe4db29159691d1457b72d1457b72",
    "dynasty": "清",
    "content": [
      "皓月出林表，长空星欲稀。",
      "白云凝绿树，翠叶增清辉。",
      "四山虫语乱，栖鸟时复飞。",
      "爱此不能寐，抚琴为一挥。",
      "但患古调难，岂患知音稀。",
      "花下三弄余，相对共忘机。",
      "愿言长契洽，莫使寸心违。"
    ]
  },
  {
    "id": "adcfe4db29159691cbc81a2c277748c4",
    "title": "夏日喜静山诸君过我留饮赋此",
    "authorName": "罗天阊",
    "authorId": "adcfe4db29159691d1457b72d1457b72",
    "dynasty": "清",
    "content": [
      "山居卧病苦炎氛，诸君过我何殷勤。临江冒暑呼船渡，冲破山前如火云。",
      "我闻静山佳致地，窈窕幽邃真无比。久欲登临奈病何，曾有新诗倩人寄。",
      "自是悠然得我心，西塘之畔劳相寻。入门不叙寻常语，便指南轩东壁琴。",
      "琴鸣三叹还《五噫》，羽急宫缓知不知。贫家客至无佳奉，鸡黍盘餐酒一卮。",
      "知己相逢好放怀，冯公郭子记重来。阿咸过我不知数，约醉林竹已三回。",
      "惟有皇敷与建中，去年一别各西东。暮云春树窗前月，一段相思几处同。",
      "同来聚首坐茅屋，好看门前松与竹。二物从来不改常，交情得此亦云足。"
    ]
  },
  {
    "id": "adcfe4db2915969181257f70287316ca",
    "title": "春日寄怀晚香山人",
    "authorName": "罗天阊",
    "authorId": "adcfe4db29159691d1457b72d1457b72",
    "dynasty": "清",
    "content": [
      "雁书潦草不可识，目断天涯长叹息。",
      "术士今无缩地功，春山愁煞芝兰色。",
      "梦魂昨夜坐君旁，花里寻诗字字香。",
      "邻鸡不合声三喔，只剩幽辉冷半床。"
    ]
  },
  {
    "id": "adcfe4db291c2a6cb9a0833535bd9bef",
    "title": "暨阳上元",
    "authorName": "谢庭兰",
    "authorId": "adcfe4db291c2a6cd1457b72d1457b72",
    "dynasty": "清",
    "content": [
      "乡国渺何许，天涯春色归。",
      "无家悲令节，有泪湿征衣。",
      "宿麦连云秀，残梅作雪飞。",
      "烽烟烛江表，远梦绕渔矶。"
    ]
  },
  {
    "id": "adcfe4db291c2a6c5ea77193a08b746e",
    "title": "射陵谒陆丞相祠",
    "authorName": "谢庭兰",
    "authorId": "adcfe4db291c2a6cd1457b72d1457b72",
    "dynasty": "清",
    "content": [
      "海气昏昏落照边，厓山风雨尚依然。",
      "涛头白马坐前侣，水底苍龙死后天。",
      "虚阁松声疑敌骑，寝堂竹韵宿寒鸢。",
      "可怜襟上斑斑泪，留得千秋碧血鲜。"
    ]
  },
  {
    "id": "adcfe4db291c2a6c1a3c3ece9dde138d",
    "title": "晚眺",
    "authorName": "谢庭兰",
    "authorId": "adcfe4db291c2a6cd1457b72d1457b72",
    "dynasty": "清",
    "content": [
      "落照没前岭，紫翠千重深。",
      "清风松下来，微凉入我襟。",
      "归羊散村墟，宿鸟趋空林。",
      "垂钓者谁子，暝坐烟中浔。"
    ]
  },
  {
    "id": "adcfe4db292dd22b56c82d2ec42fc5be",
    "title": "过友人山庄",
    "authorName": "吴承禧",
    "authorId": "adcfe4db292dd22bd1457b72d1457b72",
    "dynasty": "清",
    "content": [
      "数亩园中地，游人断往还。",
      "村居花事晚，春昼鸟声间。",
      "林密行闻水，窗虚坐见山。",
      "更怜朝雨足，野老亦开颜。"
    ]
  },
  {
    "id": "adcfe4db292dd22b17caa60b6eb732f2",
    "title": "游山寺",
    "authorName": "吴承禧",
    "authorId": "adcfe4db292dd22bd1457b72d1457b72",
    "dynasty": "清",
    "content": [
      "偶来禅院坐，潇洒意殊可。",
      "僧出寂无人，林风落山果。"
    ]
  },
  {
    "id": "adcfe4db292dd22b436b37600a88d2fb",
    "title": "阿千驿晚眺",
    "authorName": "吴承禧",
    "authorId": "adcfe4db292dd22bd1457b72d1457b72",
    "dynasty": "清",
    "content": [
      "策蹇长途细咏诗，秋风衰草乱人思。",
      "斜阳古道间回首，几树红蕉出短篱。"
    ]
  },
  {
    "id": "adcfe4db296c8723a21c0e9cfc28ed7b",
    "title": "抵南安",
    "authorName": "张青选",
    "authorId": "adcfe4db296c8723d1457b72d1457b72",
    "dynasty": "清",
    "content": [
      "到此家乡近，一时怀抱开。",
      "滩随山势尽，人逐雁声来。",
      "回首西湖隔，关心白发催。",
      "明朝过大庾，应见岭头梅。"
    ]
  },
  {
    "id": "adcfe4db297c75291c9c9fda223e2a04",
    "title": "花月痕·第十五回诗",
    "authorName": "魏秀仁",
    "authorId": "adcfe4db297c7529f5c3dd75d4b2aeb2",
    "dynasty": "清",
    "content": [
      "多情自古空余恨，好梦由来最易醒。",
      "岂是拈花难解脱，可怜飞絮太飘零。",
      "香巢乍结鸳鸯社，新句犹书翡翠屏。",
      "不为别离肠已断，泪痕也满旧衫青。"
    ]
  },
  {
    "id": "adcfe4db297c7529433ff6d65fe3e3fc",
    "title": "花月痕·第三回诗",
    "authorName": "魏秀仁",
    "authorId": "adcfe4db297c7529f5c3dd75d4b2aeb2",
    "dynasty": "清",
    "content": [
      "冰绡雾谷五铢轻，记访云英到玉京。",
      "苔径晓烟窗外湿，桂堂初月夜来明。",
      "菱花绰约窥新黛，仙果清芬配小名。",
      "最是凝眸无限意，似曾相识在前生。",
      "银壶漏尽不成眠，乍叙欢情已黯然。",
      "萍梗生涯悲碧玉，桃花年命写红笺。",
      "团香和泪常无语，理鬓薰衣总可怜。",
      "莫话飘零摇落恨，故乡千里皖江边。",
      "玲珑宝髻重盘云，百合衣香隔坐闻。",
      "秋剪瞳人波欲活，春添眉妩月初分。",
      "紫钗话旧浑如梦，红粉怜才幸有君。",
      "杜牧年来狂胜昔，只应低首缕金裙。",
      "黄昏蜃气忽成楼，怪雨盲风引客舟。",
      "水际含沙工伺影，花前立马几回头。",
      "同心小柬传青鸟，偕隐名山誓白鸥。",
      "独看双栖梁上燕，为依私拨钿箜筷。",
      "名花落溷已含冤，欲驾天风叫九门。",
      "一死竟拼销粉黛，重泉何幸返精魂。",
      "风烟交灭愁侵骨，云雨荒唐梦感恩。",
      "只恐乘槎消息断，海山十笏阻昆仑。",
      "鸭炉香暖报新寒，再见人如隔世难。",
      "握手相期惟有泪，惊心欲别不成欢。",
      "青衫旧事殷勤嘱，红豆新词反覆看。",
      "凄绝灞陵分手处，长途珍重祝平安。",
      "金钱夜夜卜残更，秦树燕山记客程。",
      "薄命怜卿甘作妾，伤心恨我未成名。",
      "看花忆梦惊春过，借酒浇愁带泪倾。",
      "恨海易填天竟补，肯教容易负初盟？",
      "珍珠密字寄乌丝，不怨蹉跎怨别离。",
      "芳草天涯人去后，芦花秋水雁来时。",
      "双行细写鸳鸯卷，十幅新填豆蔻词。",
      "驻景神方亲检取，银河咫尺数归期。"
    ]
  },
  {
    "id": "adcfe4db298a4a696ad658ffadf529a3",
    "title": "题郭麟灵芬馆图",
    "authorName": "张镠",
    "authorId": "adcfe4db298a4a698bb88f804a2ddf14",
    "dynasty": "清",
    "content": [
      "白发不相待，青山诚可家。",
      "乱泉争一壑，孤屋张群花。",
      "麋鹿行堪恋，樵渔迹未赊。",
      "只应守岑寂，随分答年华。"
    ]
  },
  {
    "id": "adcfe4db298a4a696ad658ffad9d7b39",
    "title": "题郭麟灵芬馆图",
    "authorName": "张镠",
    "authorId": "adcfe4db298a4a698bb88f804a2ddf14",
    "dynasty": "清",
    "content": [
      "地占三分水，窗迎四面山。",
      "栖云参白业，醉月驻红颜。",
      "梦断江湖上，心移泉石间。",
      "松门无客至，留得紫苔斑。"
    ]
  },
  {
    "id": "adcfe4db298a4a695748fd7d625c8559",
    "title": "秋夜作",
    "authorName": "张镠",
    "authorId": "adcfe4db298a4a698bb88f804a2ddf14",
    "dynasty": "清",
    "content": [
      "索索阶前络纬鸣，萧萧林屋变秋声。",
      "篱花着雨忽群堕，山月破云时一明。",
      "岁歉谁怜诗兴减，愁多每觉道心生。",
      "病妻未肯忘辛苦，镫下寒衣早制成。"
    ]
  },
  {
    "id": "adcfe4db298a4a69c80d1ad076b8113c",
    "title": "送萧炳之白门",
    "authorName": "张镠",
    "authorId": "adcfe4db298a4a698bb88f804a2ddf14",
    "dynasty": "清",
    "content": [
      "白门杨柳晓啼鸟，马上青山似画图。",
      "六代销磨金粉尽，不须重问莫愁湖。"
    ]
  },
  {
    "id": "adcfe4db298a4a692575fb0ff25e6499",
    "title": "题郭麟灵芬馆图其三",
    "authorName": "张镠",
    "authorId": "adcfe4db298a4a698bb88f804a2ddf14",
    "dynasty": "清",
    "content": [
      "铁网沈沧海，珊瑚屡见遗。",
      "狂应难免俗，术自不逢时。",
      "歌哭皆天性，文章亦我躅。",
      "平生慕遐躅，谁寄草堂赀。"
    ]
  },
  {
    "id": "adcfe4db298e289a69ef4ac01f8ed075",
    "title": "送友北上",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "故国造分手，离堂久怆神。",
      "水风难写恨，花柳易伤春。",
      "帆饱吴天雨，车吞冀野尘。",
      "心随寒月影，夜夜照行人。"
    ]
  },
  {
    "id": "adcfe4db298e289a3a48a3db6eab553a",
    "title": "说剑",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "囚龙雨夜裂鞘鸣，万丈光芒亘焕生。",
      "匝地蛟魂泣残血，何年霜海孕元精。",
      "风霆旧破崆峒石，虹月今埋潦淖坑。",
      "一自尘寰死薛烛，世无人更识青萍。"
    ]
  },
  {
    "id": "adcfe4db298e289ad2da931d2e75e023",
    "title": "早秋感怀",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "烟树含愁莽大荒，西风一夜鬓成霜。",
      "知交迹共秋蓬散，羁旅人如社燕忙。",
      "坐对河山抚髀肉，转看花月絓离肠。",
      "祖生慷慨中流意，落日凉云水一方。"
    ]
  },
  {
    "id": "adcfe4db298e289aaaa658a008298f19",
    "title": "感时即呈章大黻云",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "皇舆败绩事纷纭，遥念春明换劫氛。",
      "张翰扁舟聊复尔，管宁一榻尚依君。",
      "醉呼海月论今古，闲与沙鸥梦水云。",
      "山桂园莼喜同趣，相从长啸入烟濆。"
    ]
  },
  {
    "id": "adcfe4db298e289ae3871321743b3863",
    "title": "题吴絅斋曾徯黯然吟草后",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "锦屏春去冷羊车，缘订三生愿竟赊。",
      "酒后乡愁击江浒，镜中人面遽天涯。",
      "吴山自昔生红豆，湘水无情怨落花。",
      "好语离亭烟树影，莫将幽恨漫萦遮。"
    ]
  },
  {
    "id": "adcfe4db298e289aeb579a1db609e2c8",
    "title": "自题小影",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "愁海犹馀劫外身，疏梅残竹共精神。",
      "壮心夜绕鸡声月，病骨年销甑口尘。",
      "鸿爪暂应随雪住，混花多恐被春嗔。",
      "秋风转瞬更容鬓，画里樽前各一人。"
    ]
  },
  {
    "id": "adcfe4db298e289aa2c719152cf972c6",
    "title": "题黄仲则两当轩集",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "坐看遗墨黯伤神，我亦衡湘泽畔人。",
      "一代才魂秦塞月，当年俊藻帝京尘。",
      "穷愁旷世无侪偶，歌哭千秋有比邻。",
      "欢息文章憎命语，君苗笔砚感陈陈。"
    ]
  },
  {
    "id": "adcfe4db298e289a0fe54bd32cf8fd77",
    "title": "即席",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "麝云酒雾喷华筵，赋里惊鸿照目前。",
      "四座春风酬艳福，一尊新月小游仙。",
      "漏壶未肯憎长夜，瑶轸何腌惜绮年。",
      "只恐芳时容易过，香痕如梦梦如烟。"
    ]
  },
  {
    "id": "adcfe4db298e289a36fd73bd85e89dee",
    "title": "和谢大冶盦京口渡江作",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "秋雨秋风送客舟，水云深处剩闲鸥。",
      "奇才自古怜荆璞，病骨何堪任杞忧。",
      "羽翮青霄看健举，头觑沧海感沈浮。",
      "人闲昨夜亡梅尉，谁引吾曹到十洲。"
    ]
  },
  {
    "id": "adcfe4db298e289ad9f664f5571f1102",
    "title": "琴川纪游",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "鬓痕棹影纪勾留，黛色岚光浑碧流。",
      "故苑芳馨萦别梦，画船箫鼓感重游。",
      "春边细雨花憎命，柳外轻寒鸟动愁。",
      "但得流连消锐气，月明何必定扬州。"
    ]
  },
  {
    "id": "adcfe4db298e289a93bad1c842742533",
    "title": "己亥病后作",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "数载争如鸟絷笼，自怜病起倏成翁。",
      "药炉烟里北辰动，谵语声中大海东。",
      "匣剑夜鸣三峡雨，枕戈寒啸五更风。",
      "莫嗟春老江天暮，放眼斜阳万顷红。"
    ]
  },
  {
    "id": "adcfe4db298e289a6e7f8e3e1e41a315",
    "title": "送陈守臣",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "春帆渺渺泛江行，万顷波涛一叶轻。",
      "镜里华年催短发，日边光景隔重城。",
      "人如鸥鹭浮江海，气负云霞郁太清。",
      "自有孙阳脱盐骥，未应浪作不平鸣。"
    ]
  },
  {
    "id": "adcfe4db298e289aae22c1e295c9ac12",
    "title": "除夕揽镜感赋",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "华鬓匆匆廿四年，酒杯在手思茫然。",
      "剑镮夜啸边城月，霜气寒沈镜里天。",
      "帝予聪明炯回雪，命憎文字渺秋烟。",
      "受恩深处都无语，自抚头颅看夕川。"
    ]
  },
  {
    "id": "adcfe4db298e289aa89544b61a9f1264",
    "title": "送别",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "淡月笼春沙，幽禽弄寒竹。",
      "烟际灭孤帆，江天自寥廓。"
    ]
  },
  {
    "id": "adcfe4db298e289aa8781d7083f72f06",
    "title": "自题梅花",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "大野翳黄埃，孤山皎寒树。",
      "风雪不知年，烟霞自终古。"
    ]
  },
  {
    "id": "adcfe4db298e289ab0ebab781bf19e09",
    "title": "题画松",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "云雨无寸权，蛟螭复狂吼。",
      "一夕风霆来，拿云破空走。"
    ]
  },
  {
    "id": "adcfe4db298e289a18cded9defcfeb9d",
    "title": "宵寒",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "宵寒何处著诗魂，剔尽银缸未掩门。",
      "鸟啄落花风卷幔，一庭烟月自黄昏。"
    ]
  },
  {
    "id": "adcfe4db298e289ae342277b04791554",
    "title": "画梅赠陈大守臣保宗二首",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "明月空枝忆素琴，悄飞孤梦上遥岑。",
      "广平去后江春老，冰雪何人见古心。"
    ]
  },
  {
    "id": "adcfe4db298e289ae342277b26f25085",
    "title": "画梅赠陈大守臣保宗二首",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "烟潭泻月水鳞鳞，江驿迢遥弄早春。",
      "正恐倚楼一声笛，天涯愁绝咏花人。"
    ]
  },
  {
    "id": "adcfe4db298e289abeeedb6c38124ec9",
    "title": "对月",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "槛山牵恨入吟卮，木落江亭雁叫时。",
      "凝碧池头今夜月，西风弦管不胜悲。"
    ]
  },
  {
    "id": "adcfe4db298e289a0e13c6a4a1a0fcc1",
    "title": "题秋海棠",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "银筝切切语霜天，深院无人夜似年。",
      "风露中宵冷罗袜，秋魂如素月如烟。"
    ]
  },
  {
    "id": "adcfe4db298e289a51a1c08cb4631180",
    "title": "题画菊",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "一墀宿雨长寒芜，人瘦西风冷篆炉。",
      "落叶荒苔秋似梦，骚情逸韵两模糊。"
    ]
  },
  {
    "id": "adcfe4db298e289a1c061a909609d8e9",
    "title": "漫成",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "蓟门霜气破空来，承露犹为汉室台。",
      "树隐长天天隐塞，西风愁听暮笳哀。"
    ]
  },
  {
    "id": "adcfe4db298e289abd6953b0a9b55ccb",
    "title": "题梅二首",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "霜海寒多酒力微，孤山月堕野烟霏。",
      "梦痕诗思浑无著，翠羽溪云相傍飞。"
    ]
  },
  {
    "id": "adcfe4db298e289abd6953b03a8f79e2",
    "title": "题梅二首",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "神人何事下人寰，远韵高情不可攀。",
      "一片清寒相迫处，冻云扶梦过沙湾。"
    ]
  },
  {
    "id": "adcfe4db298e289aa8e8e3a521bc8f7c",
    "title": "又题黯然吟",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "绮楼人去物华非，晓院花寒苜蓿肥。",
      "最是春风双燕子，呢喃还傍旧巢飞。"
    ]
  },
  {
    "id": "adcfe4db298e289a3a68e4f3daa6a4f0",
    "title": "爨材吟",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "灶养抽薪带湿烧，爆声还冀七弦调。",
      "中郎才思都消歇，莫恨琴材爨下焦。"
    ]
  },
  {
    "id": "adcfe4db298e289a81407dee37aa3732",
    "title": "白梅",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "斑斑残雪啮苔根，寒透罗帏第几层。",
      "最是不胜清怨处，玉人和月立黄昏。"
    ]
  },
  {
    "id": "adcfe4db298e289a1c061a9079bd7455",
    "title": "漫成",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "镜外雄心死二毛，一腔热血怒江涛。",
      "汝南未叫千门旦，太白光中看宝刀。"
    ]
  },
  {
    "id": "adcfe4db298e289ad61f4733d4a27e17",
    "title": "白芍药",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "露华如水渍轻罗，袅袅离魂玉一梭。",
      "珍重东风无限意，碧阑干外夜寒多。"
    ]
  },
  {
    "id": "adcfe4db298e289ae98e6eebe9c9a940",
    "title": "墨龙",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "腔中碧尽千年血，囊中剩有游龙笔。",
      "等闲挥洒泥墙头，云起青天飞霹雳。"
    ]
  },
  {
    "id": "adcfe4db298e289ac1902d836146ac98",
    "title": "元旦题红梅",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "大地穷寒乱雪飞，千山草木梦中腓。",
      "一花首出行春令，天与云霞作宝衣。"
    ]
  },
  {
    "id": "adcfe4db298e289a2d3902cc20090da1",
    "title": "为章启之题画",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "芦花风起暮苍凉，露草娟娟未著霜。",
      "一缕秋魂飞不起，野烟和月堕寒塘。"
    ]
  },
  {
    "id": "adcfe4db298e289a4246556e54eacdbf",
    "title": "送夏大挺哉诒霆之金陵",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "江花勒早红，烟树摇新绿。",
      "送子上河梁，携手出郊郭。",
      "江沫啮春沙，悲风凄野竹。",
      "孤帆没远空，望断江天目。",
      "朝辞芙蓉城，暮宿金焦麓。",
      "不见故乡人，怆然故乡月。"
    ]
  },
  {
    "id": "adcfe4db298e289a4e721257e4073e67",
    "title": "别离愁",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "渺渺别离愁，皎皎春江月。清愁抱月飞，月没愁未没。",
      "光景信不殊，人乃千里隔。噫嘻乎，人从两地看明月，月自天看两地人。",
      "安得此身作此月，碧天夜夜来相亲。"
    ]
  },
  {
    "id": "adcfe4db298e289ae70258de9df222b0",
    "title": "题独立美人",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "春庭睕晚萝藓香，春风飘飘罗带长。",
      "悄然独立有延伫，清愁压损九折肠。",
      "落花淡宕春不语，一片夕阳红杜宇。"
    ]
  },
  {
    "id": "adcfe4db298e289a4fe007042d844a34",
    "title": "天风小",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "海波不起天风小，大鹏塌翅老荒岛。饥来乞食向小鸟，瓦缝粮空不能饱。",
      "莺鸠飞抢纷榆枋，大鸟承讥黯自伤。天寒岁暮霜风急，云翼垂垂渐非昔。",
      "君不见，天马踔蹄九垓褊，泥龙宛转石濑浅。龙侪蠙獭马槽枥，过者谁能一回睫。",
      "徒闻邱平垄灭时，披榛破莽珍鳞骨。噫吁嚱，天苍苍兮野茫茫，天荒地老悲恨长。",
      "白日速兮岸谷忙，一笑人间墓草荒。下为流丐上帝王，美人才士纷道旁。",
      "身命化作黄埃黄，古今不独此鸟有如此，胡为为之俯仰摧肝肠。",
      "且图日倒三百觞，醉挟巨管追电芒。砊磕淫裔莫敢当，矫首嘘气紫玉光。",
      "上续修霓之修千丈强，吸尽云霾烟冱，与尔青天白日同翱翔。"
    ]
  },
  {
    "id": "adcfe4db298e289a56a2f803fd07970a",
    "title": "冬日书怀二首即示翥云同砚",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "晨登东南山，长啸览遐廓。",
      "平野黄埃起，俯视重踯躅。",
      "洸洸丈夫志，被褐怀美玉。",
      "家室絷心膂，常恐负尘俗。"
    ]
  },
  {
    "id": "adcfe4db298e289a56a2f803b15203ee",
    "title": "冬日书怀二首即示翥云同砚",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "去者叠相送，往古多荣名。",
      "勋阀夸顾郭，才望慕机衡。",
      "予材既拥肿，予质复孤生。",
      "重念蓼莪诗，俯仰还吞声。",
      "我生适憔悴，朽槁忽已成。",
      "汝曹正焯焯，意气无短平。",
      "好为不朽死，勿求依人生。"
    ]
  },
  {
    "id": "adcfe4db298e289a6396c7d88ee83997",
    "title": "秋风词",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "秋风年年吹薄罗，所欢不归奈年何。",
      "菖蒲花老谢青娥，床头明光昏泪波。",
      "归来赠我珠十斛，别泪与之谁少多。"
    ]
  },
  {
    "id": "adcfe4db298e289aa7c5214c719848af",
    "title": "春词",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "碧云斜幂垂杨堤，野红乱落山鸟啼。",
      "东风暖香熨罗带，纲户春愁压玉笄。",
      "桃花深锁绮空里，玉箫呜呜海烟起。"
    ]
  },
  {
    "id": "adcfe4db298e289a688a0047ce0cdcba",
    "title": "大愁",
    "authorName": "吴希鄂",
    "authorId": "adcfe4db298e289ad1457b72d1457b72",
    "dynasty": "清",
    "content": [
      "天荒荒，地眑眑，寥落万年豪圣少。一旦有之坐以槁，令此革党更扰扰，君臣日旰益草草。",
      "我今忽有怨，怨天不速老。不然手揭浮云，喝破青天十万丈，置我牢愁天之上。",
      "我愁置天上，炯炯瞳瞳，亿千万年，任汝下人瞻以望。"
    ]
  },
  {
    "id": "adcfe4db2997d1132bb77f666a8198eb",
    "title": "访吴采山不值",
    "authorName": "查升",
    "authorId": "adcfe4db2997d113b2531e7b02f03905",
    "dynasty": "清",
    "content": [
      "秋水乘孤艇，沿缘乱苇间。",
      "时看黄叶落，境共白鸥闲。",
      "林影溪边屋，钟声云外山。",
      "故人今不见，月出棹歌还。"
    ]
  },
  {
    "id": "adcfe4db2997d113ec817571f7c07d56",
    "title": "八里庄",
    "authorName": "查升",
    "authorId": "adcfe4db2997d113b2531e7b02f03905",
    "dynasty": "清",
    "content": [
      "断井冰胶汲水痕，炊烟三两不成村。",
      "客嫌南语呼难应，门对西风火不温。",
      "白月荒途深夜柝，黄沙野菜杂蔬盆。",
      "耳边俄觉秋涛卷，卧听驽骀龁草根。"
    ]
  },
  {
    "id": "adcfe4db29b0a0a1ae2ea9792a28782c",
    "title": "闻洪稚存自西域释还",
    "authorName": "应澧",
    "authorId": "adcfe4db29b0a0a1d1457b72d1457b72",
    "dynasty": "清",
    "content": [
      "一官狂戆近沽名，匹马安西万里行。",
      "隔岁雷霆天霁怒，逐臣席帽夜论兵。",
      "方流玉水夸亲历，积石河源忆改更。",
      "归及酒泉应失笑，渴羌依旧醉颜赪。"
    ]
  },
  {
    "id": "adcfe4db29b1f215bcbfcf0626deb9e2",
    "title": "嘉兴道中",
    "authorName": "潘鸿",
    "authorId": "adcfe4db29b1f215d1457b72d1457b72",
    "dynasty": "清",
    "content": [
      "泽国春阴重，掀篷纵远眸。",
      "烟笼三塔寺，云罨百花洲。",
      "出世空成愿，劳生尚未休。",
      "试看青草岸，闲极有沙鸥。"
    ]
  },
  {
    "id": "adcfe4db29b62b4ae730770b131ab0f7",
    "title": "游近溪题亦谙上人精舍",
    "authorName": "汪振甲",
    "authorId": "adcfe4db29b62b4ad1457b72d1457b72",
    "dynasty": "清",
    "content": [
      "泠泠近溪水，密筱散清凉。",
      "缘涧斸山药，扪萝陟崇冈。",
      "上有嘉树林，下有澄湖光。",
      "息机白足侣，新诗托幽芳。",
      "游衍怛忘归，何时重褰裳。"
    ]
  },
  {
    "id": "adcfe4db29b62b4a7e2d5236ea86517c",
    "title": "乌石峰同叶立三赋",
    "authorName": "汪振甲",
    "authorId": "adcfe4db29b62b4ad1457b72d1457b72",
    "dynasty": "清",
    "content": [
      "寒山黑芙蓉，环绕荫嘉禾。",
      "摩挲倚虬松，翠茜爱深竹。",
      "朋游亦偶然，僧话颇不俗。",
      "墨妙人间稀，安得时属目。"
    ]
  },
  {
    "id": "adcfe4db29b62b4a7e2d52360101c374",
    "title": "乌石峰同叶立三赋",
    "authorName": "汪振甲",
    "authorId": "adcfe4db29b62b4ad1457b72d1457b72",
    "dynasty": "清",
    "content": [
      "高冈生清风，欣赏耽阒寂。",
      "结茅凌绝顶，湖光敞虚白。",
      "老树成古今，青山孰主客。",
      "曾闻静生慧，此理叩君析。"
    ]
  },
  {
    "id": "adcfe4db29c15bc1257db89bce5e2efd",
    "title": "舟夜",
    "authorName": "秦缃武",
    "authorId": "adcfe4db29c15bc1d1457b72d1457b72",
    "dynasty": "清",
    "content": [
      "寂寞荒郊夜，孤篷几度过。",
      "江空惊月早，山远觉云多。",
      "暮色荒如许，秋光淡若何。",
      "忘机随处得，前浦发渔歌。"
    ]
  },
  {
    "id": "adcfe4db29c165f2b7a373d032890866",
    "title": "秋雨",
    "authorName": "郑王臣",
    "authorId": "adcfe4db29c165f2d1457b72d1457b72",
    "dynasty": "清",
    "content": [
      "泽国多秋雨，湖岚结夕阴。",
      "湿萤黏坏壁，饥鸟落疏林。",
      "淅沥蕉声碎，空蒙树影沈。",
      "移书防屋漏，萧索动微吟。"
    ]
  },
  {
    "id": "adcfe4db29c165f2a832d59b13143cf6",
    "title": "过江妃村",
    "authorName": "郑王臣",
    "authorId": "adcfe4db29c165f2d1457b72d1457b72",
    "dynasty": "清",
    "content": [
      "南国佳人住水村，春潮寒碧浸篱根。",
      "蘼芜犹作裙腰色，一道青青直到门。"
    ]
  }
]