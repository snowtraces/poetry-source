[
  {
    "id": "4cf437765d7e379a89229d9a11629de5",
    "title": "题香山新经堂招僧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烟满秋堂月满庭，香花漠漠磬泠泠。",
      "谁能来此寻真谛，白老新开一藏经。"
    ]
  },
  {
    "id": "4cf437765d7e379af31f6e21e057cc8f",
    "title": "早入皇城赠王留守仆射",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "津桥残月晓沈沈，风露凄清禁署深。",
      "城柳宫槐谩摇落，悲愁不到贵人心。"
    ]
  },
  {
    "id": "4cf437765d7e379ac7db8776c1cfee28",
    "title": "山下留别佛光和尚",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "劳师送我下山行，此别何人识此情。",
      "我已七旬师九十，当知后会在他生。"
    ]
  },
  {
    "id": "4cf437765d7e379a41966041dc44ae03",
    "title": "山中五绝句岭上云",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "岭上白云朝未散，田中青麦旱将枯。",
      "自生自灭成何事，能逐东风作雨无。"
    ]
  },
  {
    "id": "4cf437765d7e379a43bca0ec95f20f48",
    "title": "山中五绝句石上苔",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "漠漠斑斑石上苔，幽芳静绿绝纤埃。",
      "路傍凡草荣遭遇，曾得七香车辗来。"
    ]
  },
  {
    "id": "4cf437765d7e379af9a00963c884e3a2",
    "title": "山中五绝句林下樗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "香檀文桂苦雕镌，生理何曾得自全。",
      "知我无材老樗否，一枝不损尽天年。"
    ]
  },
  {
    "id": "4cf437765d7e379ad9f0184925f09d08",
    "title": "山中五绝句涧中鱼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "海水桑田欲变时，风涛翻覆沸天池。",
      "鲸吞蛟斗波成血，深涧游鱼乐不知。"
    ]
  },
  {
    "id": "4cf437765d7e379ac68301f21b16b189",
    "title": "山中五绝句洞中蝙蝠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "千年鼠化白蝙蝠，黑洞深藏避网罗。",
      "远害全身诚得计，一生幽暗又如何。"
    ]
  },
  {
    "id": "4cf437765d7e379ac63f62399bb81c2d",
    "title": "自戏三绝句心问身",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "心问身云何泰然，严冬暖被日高眠。",
      "放君快活知恩否，不早朝来十一年。"
    ]
  },
  {
    "id": "4cf437765d7e379aee2ddd912a8550a0",
    "title": "自戏三绝句身报心",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "心是身王身是宫，君今居在我宫中。",
      "是君家舍君须爱，何事论恩自说功。"
    ]
  },
  {
    "id": "4cf437765d7e379aa943ae3ea92a2c3c",
    "title": "自戏三绝句心重答身",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "因我疏慵休罢早，遣君安乐岁时多。",
      "世间老苦人何限，不放君闲奈我何。"
    ]
  },
  {
    "id": "4cf437765d7e379a23f11527a0227e0e",
    "title": "会昌元年春五绝句病后喜过刘家",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忽忆前年初病后，此生甘分不衔杯。",
      "谁能料得今春事，又向刘家饮酒来。"
    ]
  },
  {
    "id": "4cf437765d7e379ac7cb1f4dd42ea89f",
    "title": "会昌元年春五绝句赠举之仆射",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鸡毬饧粥屡开筵，谈笑讴吟间管弦。",
      "一月三回寒食会，春光应不负今年。"
    ]
  },
  {
    "id": "4cf437765d7e379a1c19e488c298e5a6",
    "title": "会昌元年春五绝句卢尹贺梦得会中作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "病闻川守贺筵开，起伴尚书饮一杯。",
      "任意少年长笑我，老人自觅老人来。"
    ]
  },
  {
    "id": "4cf437765d7e379ae2ee1dabf8ea5415",
    "title": "会昌元年春五绝句题朗之槐亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "春风可惜无多日，家酝唯残软半瓶。",
      "犹望君归同一醉，篮舁早晚入槐亭。"
    ]
  },
  {
    "id": "4cf437765d7e379a3876a33b106f760d",
    "title": "会昌元年春五绝句劝梦得酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "谁人功画麒麟阁，何客新投魑魅乡。",
      "两处荣枯君莫问，残春更醉两三场。"
    ]
  },
  {
    "id": "4cf437765d7e379a683aa8d9fcc24134",
    "title": "过裴令公宅二绝句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "风吹杨柳出墙枝，忆得同欢共醉时。",
      "每到集贤坊地过，不曾一度不低眉。"
    ]
  },
  {
    "id": "4cf437765d7e379a683aa8d93a7d0bfc",
    "title": "过裴令公宅二绝句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "梁王旧馆雪蒙蒙，愁杀邹枚二老翁。",
      "假使明朝深一尺，亦无人到兔园中。"
    ]
  },
  {
    "id": "4cf437765d7e379a2637fefb929dd98b",
    "title": "新涧亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烟萝初合涧新开，闲上西亭日几回。",
      "老病归山应未得，且移泉石就身来。"
    ]
  },
  {
    "id": "4cf437765d7e379a35dfb87976253a4b",
    "title": "寄潮州杨继之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "相府潮阳俱梦中，梦中何者是穷通。",
      "他时事过方应悟，不独荣空辱亦空。"
    ]
  },
  {
    "id": "4cf437765d7e379adbd3b4dd13f3662b",
    "title": "雪暮偶与梦得同致仕裴宾客王尚书饮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黄昏惨惨雪霏霏，白首相欢醉不归。",
      "四个老人三百岁，人间此会亦应稀。"
    ]
  },
  {
    "id": "4cf437765d7e379a06ff7481d70a8281",
    "title": "赠思黯",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "为怜清浅爱潺湲，一日三回到水边。",
      "若道归仁滩更好，主人何故别三年。"
    ]
  },
  {
    "id": "4cf437765d7e379a3b0968e6aa5257a9",
    "title": "听歌六绝句听都子歌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "都子新歌有性灵，一声格转已堪听。",
      "更听唱到嫦娥字，犹有樊家旧典刑。"
    ]
  },
  {
    "id": "4cf437765d7e379a869b4bb5eba131db",
    "title": "听歌六绝句乐世",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "管急弦繁拍渐稠，绿腰宛转曲终头。",
      "诚知乐世声声乐，老病人听未免愁。"
    ]
  },
  {
    "id": "4cf437765d7e379a78e93e5f112d55e8",
    "title": "听歌六绝句水调",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "五言一遍最殷勤，调少情多似有因。",
      "不会当时翻曲意，此声肠断为何人。"
    ]
  },
  {
    "id": "4cf437765d7e379a1e92954a10b46dfb",
    "title": "听歌六绝句想夫怜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "玉管朱弦莫急催，容听歌送十分杯。",
      "长爱夫怜第二句，请君重唱夕阳开。"
    ]
  },
  {
    "id": "4cf437765d7e379a8690313b9b2d1527",
    "title": "听歌六绝句何满子",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "世传满子是人名，临就刑时曲始成。",
      "一曲四调歌八叠，从头便是断肠声。"
    ]
  },
  {
    "id": "4cf437765d7e379a46e476f75b04817d",
    "title": "池上寓兴二绝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "濠梁庄惠谩相争，未必人情知物情。",
      "獭捕鱼来鱼跃出，此非鱼乐是鱼惊。"
    ]
  },
  {
    "id": "4cf437765d7e379a46e476f7dc940c60",
    "title": "池上寓兴二绝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水浅鱼稀白鹭饥，劳心瞪目待鱼时。",
      "外容闲暇中心苦，似是而非谁得知。"
    ]
  },
  {
    "id": "4cf437765d7e379ac546292451feaf08",
    "title": "南侍御以石相赠助成水声因以绝句谢之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "泉石磷磷声似琴，闲眠静听洗尘心。",
      "莫轻两片青苔石，一夜潺湲直万金。"
    ]
  },
  {
    "id": "4cf437765d7e379aee7b8bb9c4d539af",
    "title": "寒亭留客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今朝闲坐石亭中，炉火销残尊又空。",
      "冷落若为留客住，冰池霜竹雪髯翁。"
    ]
  },
  {
    "id": "4cf437765d7e379aba5d0e1fcb42cb28",
    "title": "新小滩",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "石浅沙平流水寒，水边斜插一渔竿。",
      "江南客见生乡思，道似严陵七里滩。"
    ]
  },
  {
    "id": "4cf437765d7e379abe31d2db73f878ad",
    "title": "卯饮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "短屏风掩卧床头，乌帽青毡白氎裘。",
      "卯饮一杯眠一觉，世间何事不悠悠。"
    ]
  },
  {
    "id": "4cf437765d7e379aa92d545fd36a7070",
    "title": "杨六尚书留太湖石在洛下借置庭中因对举杯寄赠绝句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "借君片石意何如，置向庭中慰索居。",
      "每就玉山倾一酌，兴来如对醉尚书。"
    ]
  },
  {
    "id": "4cf437765d7e379a034e263e1c80c70c",
    "title": "滩声",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "碧玉班班沙历历，清流决决响泠泠。",
      "自从造得滩声后，玉管朱弦可要听。"
    ]
  },
  {
    "id": "4cf437765d7e379ac93f845b2c0fd9a6",
    "title": "题石泉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "殷勤傍石绕泉行，不说何人知我情。",
      "渐恐耳聋兼眼闇，听泉看石不分明。"
    ]
  },
  {
    "id": "4cf437765d7e379a00c47b3060127c7b",
    "title": "出斋日喜皇甫十早访",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三旬斋满欲衔杯，平旦敲门门未开。",
      "除却朗之携一榼，的应不是别人来。"
    ]
  },
  {
    "id": "4cf437765d7e379ac1ca9c462cdc1a26",
    "title": "携酒往朗之庄居同饮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "慵中又少经过处，别后都无劝酒人。",
      "不挈一壶相就醉，若为将老度残春。"
    ]
  },
  {
    "id": "4cf437765d7e379a079e362790b8aa50",
    "title": "招山僧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "能入城中乞食否，莫辞尘土污袈裟。",
      "欲知住处东城下，绕竹泉声是白家。"
    ]
  },
  {
    "id": "4cf437765d7e379a223a7d9b47a76d5a",
    "title": "池鹤八绝句鸡赠鹤",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一声警露君能薄，五德司晨我用多。",
      "不会悠悠时俗士，重君轻我意如何。"
    ]
  },
  {
    "id": "4cf437765d7e379a79287a4b861f98d4",
    "title": "池鹤八绝句鹤答鸡",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "尔争伉俪泥中斗，吾整羽仪松上栖。",
      "不可遣他天下眼，却轻野鹤重家鸡。"
    ]
  },
  {
    "id": "4cf437765d7e379ad98a22d8e5182379",
    "title": "池鹤八绝句乌赠鹤",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "与君白黑大分明，纵不相亲莫见轻。",
      "我每夜啼君怨别，玉徽琴里忝同声。"
    ]
  },
  {
    "id": "4cf437765d7e379aa90f33ff7d7bffc7",
    "title": "池鹤八绝句鹤答乌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吾爱栖云上华表，汝多攫肉下田中。",
      "吾音中羽汝声角，琴曲虽同调不同。"
    ]
  },
  {
    "id": "4cf437765d7e379ac144cff42d6e202f",
    "title": "池鹤八绝句鸢赠鹤",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君夸名鹤我名鸢，君叫闻天我戾天。",
      "更有与君相似处，饥来一种啄腥膻。"
    ]
  },
  {
    "id": "4cf437765d7e379a7a924b602295e448",
    "title": "池鹤八绝句鹤答鸢",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "无妨自是莫相非，清浊高低各有归。",
      "鸾鹤群中彩云里，几时曾见喘鸢飞。"
    ]
  },
  {
    "id": "4cf437765d7e379a5a5d0dd8becbc29b",
    "title": "池鹤八绝句鹅赠鹤",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君因风送入青云，我被人驱向鸭群。",
      "雪颈霜毛红网掌，请看何处不如君。"
    ]
  },
  {
    "id": "4cf437765d7e379acdd09c33bbf83141",
    "title": "池鹤八绝句鹤答鹅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "右军殁后欲何依，只合随鸡逐鸭飞。",
      "未必牺牲及吾辈，大都我瘦胜君肥。"
    ]
  },
  {
    "id": "4cf437765d7e379a554c7333f118d6fd",
    "title": "客有说",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "近有人从海上回，海山深处见楼台。",
      "中有仙龛虚一室，多传此待乐天来。"
    ]
  },
  {
    "id": "4cf437765d7e379a876ff55dc7b72e1b",
    "title": "答客说",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吾学空门非学仙，恐君此说是虚传。",
      "海山不是吾归处，归即应归兜率天。"
    ]
  },
  {
    "id": "4cf437765d7e379af72a8b58776d71d0",
    "title": "游赵村杏花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "赵村红杏每年开，十五年来看几回。",
      "七十三人难再到，今春来是别花来。"
    ]
  },
  {
    "id": "4cf437765d7e379ae4c28a4cba243262",
    "title": "戏问牛司徒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "抖擞尘缨捋白须，半酣扶起问司徒。",
      "不知诏下悬车后，醉舞狂歌有例无。"
    ]
  },
  {
    "id": "4cf437765d7e379a8b488eff24f1849a",
    "title": "喜裴涛使君携诗见访醉中戏赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忽闻扣户醉吟声，不觉停杯倒屣迎。",
      "共放诗狂同酒癖，与君别是一亲情。"
    ]
  },
  {
    "id": "4cf437765d7e379aa84250477fba2955",
    "title": "宿府池西亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池上平桥桥下亭，夜深睡觉上桥行。",
      "白头老尹重来宿，十五年前旧月明。"
    ]
  },
  {
    "id": "4cf437765d7e379a8245948b49a19f01",
    "title": "闲眠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "暖床斜卧日曛腰，一觉闲眠百病销。",
      "尽日一餐茶两碗，更无所要到明朝。"
    ]
  },
  {
    "id": "4cf437765d7e379aad05dfb1d0ca5572",
    "title": "寄黔州马常侍",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闲看双节信为贵，乐饮一杯谁与同。",
      "可惜风情与心力，五年抛掷在黔中。"
    ]
  },
  {
    "id": "4cf437765d7e379a4c2b1dcf04433879",
    "title": "春眠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "枕低被暖身安稳，日照房门帐未开。",
      "还有少年春气味，时时暂到梦中来。"
    ]
  },
  {
    "id": "4cf437765d7e379a8fb028f08b472aeb",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "燕违戊己鹊避岁，兹事因何羽族知。",
      "疑有凤凰颁鸟历，一时一日不参差。"
    ]
  },
  {
    "id": "4cf437765d7e379a8fb028f0e2e99b15",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水中科斗长成蛙，林下桑虫老作蛾。",
      "蛙跳蛾舞仰头笑，焉用鹍鹏鳞羽多。"
    ]
  },
  {
    "id": "4cf437765d7e379a8fb028f0b6818236",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江鱼群从称妻妾，塞雁联行号弟兄。",
      "但恐世间真眷属，亲疏亦是强为名。"
    ]
  },
  {
    "id": "4cf437765d7e379a8fb028f011e555b8",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蚕老茧成不庇身，蜂饥蜜熟属他人。",
      "须知年老忧家者，恐是二虫虚苦辛。"
    ]
  },
  {
    "id": "4cf437765d7e379a8fb028f08f76095e",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "阿阁鹓鸾田舍乌，妍蚩贵贱两悬殊。",
      "如何闭向深笼里，一种摧颓触四隅。"
    ]
  },
  {
    "id": "4cf437765d7e379a8fb028f0a661a992",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "兽中刀鎗多怒吼，鸟遭罗弋尽哀鸣。",
      "羔羊口在缘何事，闇死屠门无一声。"
    ]
  },
  {
    "id": "4cf437765d7e379a8fb028f03206d08c",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蟭螟杀敌蚊巢上，蛮触交争蜗角中。",
      "应是诸天观下界，一微尘内斗英雄。"
    ]
  },
  {
    "id": "4cf437765d7e379a8fb028f0ba7939f5",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蟏蛸网上罥蜉蝣，反覆相持死始休。",
      "何异浮生临老日，一弹指顷报恩雠。"
    ]
  },
  {
    "id": "4cf437765d7e379a8fb028f0c58365e3",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蚁王化饭为臣妾，蜾母偷虫作子孙。",
      "彼此假名非本物，其间何怨复何恩。"
    ]
  },
  {
    "id": "4cf437765d7e379a8fb028f03d9a3c1a",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "豆苗鹿嚼解乌毒，艾叶雀衔夺燕巢。",
      "鸟兽不曾看本草，谙知药性是谁教。"
    ]
  },
  {
    "id": "4cf437765d7e379a8fb028f0a3b2146b",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一鼠得仙生羽翼，众鼠相看有羡色。",
      "岂知飞上未半空，已作乌鸢口中食。"
    ]
  },
  {
    "id": "4cf437765d7e379a8fb028f079be84e6",
    "title": "禽虫十二章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鹅乳养雏遗在水，鱼心想子变成鳞。",
      "细微幽隐何穷事，知者唯应是圣人。"
    ]
  },
  {
    "id": "4cf437765d7e379af983cc69896005ec",
    "title": "阴雨",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "润叶濡枝浃四方，浓云来去势何长。",
      "旷然寰宇清风满，救旱功高暑气凉。"
    ]
  },
  {
    "id": "4cf437765d7e379ac4b329ea60a8f53c",
    "title": "喜雨",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "西北油然云势浓，须臾滂沛雨飘空。",
      "顿疏万物焦枯意，定看秋郊稼穑丰。"
    ]
  },
  {
    "id": "4cf437765d7e379aa0e710e8218c3c92",
    "title": "赠薛涛",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蛾眉山势接云霓，欲逐刘郎北路迷。",
      "若似剡中容易到，春风犹隔武陵溪。"
    ]
  },
  {
    "id": "4cf437765d7e379a4b588604462b8c5b",
    "title": "梦得得新诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池上今宵风月凉，闲教少乐理霓裳。",
      "集仙殿里新词到，便播笙歌作乐章。"
    ]
  },
  {
    "id": "4cf437765d7e379a1246e9ce64750263",
    "title": "初见刘二十八郎中有感",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "欲话毗陵君反袂，欲言夏口我沾衣。",
      "谁知临老相逢日，悲叹声多语笑稀。"
    ]
  },
  {
    "id": "4cf437765d7e379a2b90aa28390063fa",
    "title": "夜题玉泉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "遇客多言爱山水，逢僧尽道厌嚣尘。",
      "玉泉潭畔松间宿，要且经年无一人。"
    ]
  },
  {
    "id": "4cf437765d7e379a327923491f11039f",
    "title": "拜表早出赠皇甫宾客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一月一回同拜表，莫辞侵早过中桥。",
      "老于君者应无数，犹趁西京十五朝。"
    ]
  },
  {
    "id": "4cf437765d7e379a4245b00666a43158",
    "title": "赠郑尹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "府池东北旧亭台，久别长思醉一回。",
      "但请主人空扫地，自携杯酒管弦来。"
    ]
  },
  {
    "id": "4cf437765d7e379a6b7d162e2e461f85",
    "title": "别杨同州后却寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "潘驿桥南醉中别，下邽村北醒时归。",
      "春风怪我君知否，榆叶杨花扑面飞。"
    ]
  },
  {
    "id": "4cf437765d7e379aaa07dc0afab721ed",
    "title": "狐泉店前作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "野狐泉上柳花飞，逐水东流便不归。",
      "花水悠悠两无意，因风吹落偶相依。"
    ]
  },
  {
    "id": "4cf437765d7e379a717a91bec2f20267",
    "title": "赠卢绩",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "馀杭县里卢明府，虚白亭中白舍人。",
      "今日相逢头似雪，一杯相劝送残春。"
    ]
  },
  {
    "id": "4cf437765d7e379a6785c382d346056b",
    "title": "与裴华州同过敷水戏赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "使君五马且蜘蹰，马上能听绝句无。",
      "每过桑间试留意，何妨后代有罗敷。"
    ]
  },
  {
    "id": "4cf437765d7e379a241b71a6d24f8c7d",
    "title": "闲游",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "欲笑随情酒逐身，此身虽老未辜春。",
      "春来点检闲游数，犹自多于年少人。"
    ]
  },
  {
    "id": "4cf437765d7e379a0a1d58c2cb67e800",
    "title": "毛公坛",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "毛公坛上片云闲，得道何年去不还。",
      "千载鹤翎归碧落，五湖空镇万重山。"
    ]
  },
  {
    "id": "4cf437765d7e379ab432baeedefc6971",
    "title": "惜花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "可怜夭艳正当时，刚被狂风一夜吹。",
      "今日流莺来旧处，百般言语泥空枝。"
    ]
  },
  {
    "id": "4cf437765d7e379a2a7e0d7ab90455a3",
    "title": "七夕",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烟霄微月澹长空，银汉秋期万古同。",
      "几许欢情与离恨，年年并在此宵中。"
    ]
  },
  {
    "id": "4cf437765d7e379a09eb4d3e95a86c4f",
    "title": "翻经台",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一会灵山犹未散，重翻贝叶有来由。",
      "是名精进才开眼，岩石无端亦点头。"
    ]
  },
  {
    "id": "4cf437765d7e379ab12de4b6a0beecc1",
    "title": "寄题上强山精舍寺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "惯游山水住南州，行尽天台及虎丘。",
      "惟有上强精舍寺，最堪游处未曾游。"
    ]
  },
  {
    "id": "4cf437765d7e379a5586a896816604cb",
    "title": "九老图诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "雪作须眉云作衣，辽东华表鹤双归。",
      "当时一鹤犹希有，何况今逢两令威。"
    ]
  },
  {
    "id": "4cf437765d7e379a97cda88b1c5c37dc",
    "title": "和裴相公傍水闲行绝句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "行寻春水坐看山，早出中书晚未还。",
      "为报野僧岩客道，偷闲气味胜长闲。"
    ]
  },
  {
    "id": "4cf437765d7e379acae32ca4ec9d9388",
    "title": "城西别元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "城西三月三十日，别友辞春两恨多。",
      "帝里却归犹寂寞，通州独去又如何。"
    ]
  },
  {
    "id": "4cf437765d7e379a26c225642072404d",
    "title": "失题",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "石榴枝上花千朵，荷叶杯中酒十分。",
      "满院弟兄皆痛饮，就中大户不如君。"
    ]
  },
  {
    "id": "4cf437765d7e379a281adcd77b77ffcb",
    "title": "会二同年",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一樽聊接故人欢，百岁堪嗟鬓渐残。",
      "莫见白云容易爱，照湖澄碧四明寒。"
    ]
  },
  {
    "id": "4cf437765d7e379ae394a87a8d96871f",
    "title": "戏酬皇甫十再劝酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "净名居士眼方丈，玄晏先生酿老春。",
      "手把屈卮未劝我，世间何处觅波旬？"
    ]
  },
  {
    "id": "4cf437765d7e379ab8c079259ef47355",
    "title": "江郎山",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "林虑双童长不食，江郎三子梦还家。",
      "安得此身生羽翼，与君来往共烟霞。"
    ]
  },
  {
    "id": "4cf437765d7e379a22ddc7f1066a11a7",
    "title": "南岳横龙寺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "月射冷光新殿宇，风敲清韵古杉松。",
      "问师宝额因何立，笑指横溪有卧龙。"
    ]
  },
  {
    "id": "4cf437765d7e379a6d31cc0c63ab33de",
    "title": "重阳日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "敬亭山外人归远，峡石溪边水去斜。",
      "茅屋老妻良酿酒，东篱黄菊任开花。"
    ]
  },
  {
    "id": "4cf437765d7e379a82ca59b16e42d1bb",
    "title": "哭微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今在岂有相逢日，未死应无暂忘时。",
      "从此三篇收泪后，终身无复更吟诗。"
    ]
  },
  {
    "id": "4cf437765d7e379acf165f991f8ce231",
    "title": "新艳",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "云环独𢮿细蜻蜓，雪手轻柔玳瑁筝。",
      "飞雁一行挑玉柱，十三弦上语嘤嘤。"
    ]
  },
  {
    "id": "4cf437765d7e379a9e3625188a5d04ba",
    "title": "懒出",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "慵游懒出门多掩，纵暂逢迎不下堂。",
      "不是向人情渐薄，病宜闲静老宜藏。"
    ]
  },
  {
    "id": "4cf437765d7e379a6cf57841a7c4396a",
    "title": "赞崔氏夫人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "拜别高堂日欲斜，红巾拭泪贵新花。",
      "徒来生处却为客，今日随夫始是家。"
    ]
  },
  {
    "id": "4cf437765d7e379a6cf57841f96ad563",
    "title": "赞崔氏夫人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "亭亭独步□枝花，红脸青娥不是夸。",
      "作将喜貌为愁貌，未惯离家往婿家。"
    ]
  },
  {
    "id": "4cf437765d7e379abc1aab9d8f76aa03",
    "title": "赞碎金",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "獡头𧭉趠人难识，瀎𣳡𥏠䂑恼家心。",
      "写向箧中甚敬重，要来一字一{碈右上为尤}金。"
    ]
  },
  {
    "id": "4cf437765d7e379a725cbaef915230ce",
    "title": "赠鸟窠和尚诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "空门有路不知处，头白齿黄犹念经。",
      "何年饮着声闻酒，迄至如今醉未醒。"
    ]
  },
  {
    "id": "4cf437765d7e379a6c48f8bf6ccf46fb",
    "title": "寄卢协律",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "满卷玲珑实碎金，展开无不称人心。",
      "晓眉歌得白居易，{孛殳}𡯴卢郎更敢寻。"
    ]
  },
  {
    "id": "4cf437765d7e379a1ded963a98c8a4af",
    "title": "王昭君二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "满面胡沙满鬓风，眉销残黛脸销红。",
      "愁苦辛勤憔悴尽，如今却似画图中。"
    ]
  },
  {
    "id": "4cf437765d7e379a1ded963a1ff08eb8",
    "title": "王昭君二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "汉使却回凭寄语，黄金何日赎蛾眉。",
      "君王若问妾颜色，莫道不如宫里时。"
    ]
  },
  {
    "id": "4cf437765d7e379ab827dcd0f6d5cf37",
    "title": "听歌六绝句离别难",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "绿杨陌上送行人，马去车回一望尘。",
      "不觉别时红泪尽，归来无泪可沾巾。"
    ]
  },
  {
    "id": "4cf437765d7e379ad28b2b72a105a691",
    "title": "游蓝田山卜居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "脱置腰下组，摆落心中尘。",
      "行歌望山去，意似归乡人。",
      "朝蹋玉峰下，暮寻蓝水滨。",
      "拟求幽僻地，安置疏慵身。",
      "本性便山寺，应须旁悟真。"
    ]
  },
  {
    "id": "4cf437765d7e379a3628b1ac140ebb93",
    "title": "湓浦早冬",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浔阳孟冬月，草木未全衰。",
      "祗抵长安陌，凉风八月时。",
      "日西湓水曲，独行吟旧诗。",
      "蓼花始零落，蒲叶稍离披。",
      "但作城中想，何异曲江池。"
    ]
  },
  {
    "id": "4cf437765d7e379ae4bb943e12f1fa21",
    "title": "病中逢秋招客夜酌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不见诗酒客，卧来半月馀。",
      "合和新药草，寻检旧方书。",
      "晚霁烟景度，早凉窗户虚。",
      "雪生衰鬓久，秋入病心初。",
      "卧簟蕲竹冷，风襟邛葛疏。",
      "夜来身校健，小饮复何如。"
    ]
  },
  {
    "id": "4cf437765d7e379a8f04061a91fb9ce6",
    "title": "秋月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜初色苍然，夜深光浩然。",
      "稍转西廊下，渐满南窗前。",
      "况是绿芜地，复兹清露天。",
      "落叶声策策，惊鸟影翩翩。",
      "栖禽尚不稳，愁人安可眠。"
    ]
  },
  {
    "id": "4cf437765d7e379a045c0febf07101f0",
    "title": "代书诗一百韵寄微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆在贞元岁，初登典校司。",
      "身名同日授，心事一言知。",
      "肺腑都无隔，形骸两不羁。",
      "疏狂属年少，闲散为官卑。",
      "分定金兰契，言通药石规。",
      "交贤方汲汲，友直每偲偲。",
      "有月多同赏，无杯不共持。",
      "秋风拂琴匣，夜雪卷书帷。",
      "高上慈恩塔，幽寻皇子陂。",
      "唐昌玉蕊会，崇敬牡丹期。",
      "笑劝迂辛酒，闲吟短李诗。",
      "儒风爱敦质，佛理赏玄师。",
      "度日曾无闷，通宵靡不为。",
      "双声联律句，八面对宫棋。",
      "往往游三省，腾腾出九逵。",
      "寒销直城路，春到曲江池。",
      "树暖枝条弱，山晴彩翠奇。",
      "峰攒石绿点，柳宛曲尘丝。",
      "岸草烟铺地，园花雪压枝。",
      "早光红照耀，新溜碧逶迤。",
      "幄幕侵堤布，盘筵占地施。",
      "徵伶皆绝艺，选伎悉名姬。",
      "粉黛凝春态，金钿耀水嬉。",
      "风流夸堕髻，时世斗啼眉。",
      "密坐随欢促，华尊逐胜移。",
      "香飘歌袂动，翠落舞钗遗。",
      "筹插红螺碗，觥飞白玉卮。",
      "打嫌调笑易，饮讶卷波迟。",
      "残席諠哗散，归鞍酩酊骑。",
      "酡颜乌帽侧，醉袖玉鞭垂。",
      "紫陌传钟鼓，红尘塞路岐。",
      "几时曾暂别，何处不相随？",
      "荏苒星霜换，回环节候催。",
      "两衙多请告，三考欲成资。",
      "运启千年圣，天成万物宜。",
      "皆当少壮日，同惜盛明时。",
      "光景嗟虚掷，云霄窃暗窥。",
      "攻文朝矻矻，讲学夜孜孜。",
      "策目穿如札，锋毫锐若锥。",
      "繁张获鸟网，坚守钓鱼坻。",
      "并受夔龙荐，齐陈鼌董词。",
      "万言经济略，三策太平基。",
      "中第争无敌，专场战不疲。",
      "辅车排胜阵，掎角搴降旗。",
      "双阙纷容卫，千僚俨等衰。",
      "恩随紫泥降，名向白麻披。",
      "既在高科选，还从好爵縻。",
      "东垣君谏诤，西邑我驱驰。",
      "再喜登乌府，多惭侍赤墀。",
      "官班分内外，游处遂参差。",
      "每列鹓鸾序，偏瞻獬豸姿。",
      "简威霜凛冽，衣彩绣葳蕤。",
      "正色摧强御，刚肠嫉喔咿。",
      "常憎持禄位，不拟保妻儿。",
      "养勇期除恶，输忠在灭私。",
      "下韝惊燕雀，当道慑狐狸。",
      "南国人无怨，东台吏不欺。",
      "理冤多定国，切谏甚辛毗。",
      "造次行于是，平生志在兹。",
      "道将心共直，言与行兼危。",
      "水暗波翻覆，山藏路险巇。",
      "未为明主识，已被幸臣疑。",
      "木秀遭风折，兰芳遇霰萎。",
      "千钧势易压，一柱力难支。",
      "腾口因成痏，吹毛遂得疵。",
      "忧来吟贝锦，谪去咏江蓠。",
      "邂逅尘中遇，殷勤马上辞。",
      "贾生离魏阙，王粲向荆夷。",
      "水过清源寺，山经绮季祠。",
      "心摇汉皋佩，泪堕岘亭碑。",
      "驿路缘云际，城楼枕水湄。",
      "思乡多绕泽，望阙独登陴。",
      "林晚青萧索，江平绿渺弥。",
      "野秋鸣蟋蟀，沙冷聚鸬鹚。",
      "官舍黄茅屋，人家苦竹篱。",
      "白醪充夜酌，红粟备晨炊。",
      "寡鹤摧风翮，鳏鱼失水鬐。",
      "闇雏啼渴旦，凉叶坠相思。",
      "一点寒灯灭，三声晓角吹。",
      "蓝衫经雨故，骢马卧霜羸。",
      "念涸谁濡沫，嫌醒自歠醨。",
      "耳垂无伯乐，舌在有张仪。",
      "负气冲星剑，倾心向日葵。",
      "金言自销铄，玉性肯磷缁。",
      "伸屈须看蠖，穷通莫问龟。",
      "定知身是患，应用道为医。",
      "想子今如彼，嗟予独在斯。",
      "无憀当岁杪，有梦到天涯。",
      "坐阻连襟带，行乖接履綦。",
      "润销衣上雾，香散室中芝。",
      "念远缘迁贬，惊时为别离。",
      "素书三往复，明月七盈亏。",
      "旧里非难到，馀欢不可追。",
      "树依兴善老，草傍静安衰。",
      "前事思如昨，中怀写向谁。",
      "北村寻古柏，南宅访辛夷。",
      "此日空搔首，何人共解颐。",
      "病多知夜永，年长觉秋悲。",
      "不饮长如醉，加餐亦似饥。",
      "狂吟一千字，因使寄微之。"
    ]
  },
  {
    "id": "4cf437765d7e379ad12c217719c23c56",
    "title": "和郑元",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "勤苦成名后，优游得意间。",
      "玉怜同匠琢，桂恨隔年攀。",
      "山静豹难隐，谷幽莺暂还。",
      "微吟诗引步，浅酌酒开颜。",
      "门迥暮临水，窗深朝对山。",
      "云衢日相待，莫误许身闲。"
    ]
  },
  {
    "id": "4cf437765d7e379ab546b51dddd64339",
    "title": "东都冬日会诸同年宴郑家林亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "盛时陪上第，暇日会群贤。",
      "桂折因同树，莺迁各异年。",
      "宾阶纷组佩，妓席俨花钿。",
      "促膝齐荣贱，差肩次后先。",
      "助歌林下水，销酒雪中天。",
      "他日升沉者，无忘共此筵。"
    ]
  },
  {
    "id": "4cf437765d7e379a26a2c2d6a4e5946f",
    "title": "叙德书情四十韵上宣歙翟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "元圣生乘运，忠贤出应期。",
      "还将稽古力，助立太平基。",
      "土控吴兼越，州连歙与池。",
      "山河地襟带，军镇国藩维。",
      "廉察安江甸，澄清肃海夷。",
      "股肱分外守，耳目付中司。",
      "楚老歌来暮，秦人咏去思。",
      "望如时雨至，福是岁星移。",
      "政静民无讼，刑行吏不欺。",
      "撝谦惊主宠，阴德畏人知。",
      "白玉惭温色，朱绳让直辞。",
      "行为时领袖，言作世蓍龟。",
      "盛幕招贤士，连营训锐师。",
      "光华下鹓鹭，气色动熊罴。",
      "出入麾幢引，登临剑戟随。",
      "好风迎解榻，美景待搴帷。",
      "晴野霞飞绮，春郊柳宛丝。",
      "城乌惊画角，江雁避红旗。",
      "藉草朱轮驻，攀花紫绶垂。",
      "山宜谢公屐，洲称柳家诗。",
      "酒气和芳杜，弦声乱子规。",
      "分毬齐马首，列舞匝蛾眉。",
      "醉惜年光晚，欢怜日影迟。",
      "回塘排玉棹，归路拥金羁。",
      "自顾龙钟者，尝蒙喔咻之。",
      "仰山尘不让，涉海水难为。",
      "身忝乡人荐，名因国士推。",
      "提携增善价，拂拭长妍姿。",
      "射策端心术，迁乔整羽仪。",
      "幸穿杨远叶，谬折桂高枝。",
      "佩德潜书带，铭仁暗勒肌。",
      "饬躬趋馆舍，拜手挹阶墀。",
      "霄汉程虽在，风尘迹尚卑。",
      "敝衣羞布素，败屋厌茅茨。",
      "养乏晨昏膳，居无伏腊资。",
      "盛时贫可耻，壮岁病堪嗤。",
      "擢第名方立，耽书力未疲。",
      "磨铅重剸割，策蹇再奔驰。",
      "相马须怜瘦，呼鹰正及饥。",
      "扶摇重即事，会有答恩时。"
    ]
  },
  {
    "id": "4cf437765d7e379abf140dea5d57f376",
    "title": "和渭北刘大夫借便秋遮虏寄朝中亲友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "巨镇为邦屏，全材作国桢。",
      "韬钤汉上将，文墨鲁诸生。",
      "豹虎关西卒，金汤渭北城。",
      "宠深初受棨，威重正扬兵。",
      "阵占山河布，军谙水草行。",
      "夏苗侵虎落，宵遁失蕃营。",
      "云队攒戈戟，风行卷旆旌。",
      "堠空烽火灭，气胜鼓鼙鸣。",
      "胡马辞南牧，周师罢北征。",
      "回头问天下，何处有欃枪。"
    ]
  },
  {
    "id": "4cf437765d7e379ae6e25e18182fe80c",
    "title": "题故曹王宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "甲第何年置，朱门此地开。",
      "山当宾阁出，溪绕妓堂回。",
      "覆井桐新长，阴窗竹旧栽。",
      "池荒红菡萏，砌老绿莓苔。",
      "捐馆梁王去，思人楚客来。",
      "西园飞盖处，依旧月裴回。"
    ]
  },
  {
    "id": "4cf437765d7e379a8e0f9a393849cfa8",
    "title": "自江陵之徐州路上寄兄弟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "岐路南将北，离忧弟与兄。",
      "关河千里别，风雪一身行。",
      "夕宿劳乡梦，晨装惨旅情。",
      "家贫忧后事，日短念前程。",
      "烟雁翻寒渚，霜乌聚古城。",
      "谁怜陟冈者，西楚望南荆。"
    ]
  },
  {
    "id": "4cf437765d7e379af2dde771f3b31d29",
    "title": "早春独游曲江",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "散职无羁束，羸骖少送迎。",
      "朝从直城出，春傍曲江行。",
      "风起池东暖，云开山北晴。",
      "冰销泉脉动，雪尽草芽生。",
      "露杏红初坼，烟杨绿未成。",
      "影迟新度雁，声涩欲啼莺。",
      "闲地心俱静，韶光眼共明。",
      "酒狂怜性逸，药效喜身轻。",
      "慵慢疏人事，幽栖逐野情。",
      "回看芸阁笑，不似有浮名。"
    ]
  },
  {
    "id": "4cf437765d7e379a3ff145084d8cfb90",
    "title": "晚秋有怀郑中旧隐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "天高风袅袅，乡思绕关河。",
      "寥落归山梦，殷勤采蕨歌。",
      "病添心寂寞，愁人鬓蹉跎。",
      "晚树蝉鸣少，秋阶日上多。",
      "长闲羡云鹤，久别愧烟萝。",
      "其奈丹墀上，君恩未报何。"
    ]
  },
  {
    "id": "4cf437765d7e379a23cfe918aa0557c9",
    "title": "病中哭金銮子",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "岂料吾方病，翻悲汝不全。",
      "卧惊从枕上，扶哭就灯前。",
      "有女诚为累，无儿岂免怜。",
      "病来才十日，养得已三年。",
      "慈泪随声迸，悲肠遇物牵。",
      "故衣犹架上，残药尚头边。",
      "送出深村巷，看封小墓田。",
      "莫言三里地，此别是终天。"
    ]
  },
  {
    "id": "4cf437765d7e379a18c3902fa20d88f7",
    "title": "渭村退居寄礼部崔侍郎翰林钱舍人诗一百韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "圣代元和岁，闲居渭水阳。",
      "不才甘命舛，多幸遇时康。",
      "朝野分伦序，贤愚定否臧。",
      "重文疏卜式，尚少弃冯唐。",
      "由是推天运，从兹乐性场。",
      "笼禽放高翥，雾豹得深藏。",
      "世虑休相扰，身谋且自强。",
      "犹须务衣食，未免事农桑。",
      "薙草通三径，开田占一坊。",
      "昼扉扃白版，夜碓扫黄粱。",
      "隙地治场圃，闲时粪土疆。",
      "枳篱编刺夹，薤垄擘科秧。",
      "穑力嫌身病，农心愿岁穰。",
      "朝衣典杯酒，佩剑博牛羊。",
      "困倚栽松锸，饥提采蕨筐。",
      "引泉来后涧，移竹下前冈。",
      "生计虽勤苦，家资甚渺茫。",
      "尘埃常满甑，钱帛少盈囊。",
      "弟病仍扶杖，妻愁不出房。",
      "传衣念褴缕，举案笑糟糠。",
      "犬吠村胥闹，蝉鸣织妇忙。",
      "纳租看县贴，输粟问军仓。",
      "夕歇攀村树，秋行绕野塘。",
      "云容阴惨澹，月色冷悠扬。",
      "荞麦铺花白，棠梨间叶黄。",
      "早寒风摵摵，新霁月苍苍。",
      "园菜迎霜死，庭芜过雨荒。",
      "檐空愁宿燕，壁闇思啼螀。",
      "眼为看书损，肱因运甓伤。",
      "病骸浑似木，老鬓欲成霜。",
      "少睡知年长，端忧觉夜长。",
      "旧游多废忘，往事偶思量。",
      "忽忆烟霄路，常陪剑履行。",
      "登朝思检束，入阁学趋跄。",
      "命偶风云会，恩覃雨露滂。",
      "沾枯发枝叶，磨钝起锋铓。",
      "崔閤连镳骛，钱兄接翼翔。",
      "齐竽混韶夏，燕石厕琳琅。",
      "同日升金马，分宵直未央。",
      "共词加宠命，合表谢恩光。",
      "厩马骄初跨，天厨味始尝。",
      "朝晡颁饼饵，寒暑赐衣裳。",
      "对秉鹅毛笔，俱含鸡舌香。",
      "青缣衾薄絮，朱里幕高张。",
      "昼食恒连案，宵眠每并床。",
      "差肩承诏旨，连署进封章。",
      "起草偏同视，疑文最共详。",
      "灭私容点窜，穷理析毫芒。",
      "便共输肝胆，何曾异肺肠。",
      "慎微参石奋，决密与张汤。",
      "禁闼青交琐，宫垣紫界墙。",
      "井阑排菡萏，檐瓦斗鸳鸯。",
      "楼额题鳷鹊，池心浴凤凰。",
      "风枝万年动，温树四时芳。",
      "宿露凝金掌，晨晖上璧珰。",
      "砌筠涂绿粉，庭果滴红浆。",
      "晓从朝兴庆，春陪宴柏梁。",
      "传呼鞭索索，拜舞佩锵锵。",
      "仙仗环双阙，神兵辟两厢。",
      "火翻红尾旆，冰卓白竿枪。",
      "滉瀁经鱼藻，深沈近浴堂。",
      "分庭皆命妇，对院即储皇。",
      "贵主冠浮动，亲王辔闹装。",
      "金钿相照耀，朱紫间荧煌。",
      "毬簇桃花绮，歌巡竹叶觞。",
      "洼银中贵带，昂黛内人妆。",
      "赐禊东城下，颁酺曲水傍。",
      "尊罍分圣酒，妓乐借仙倡。",
      "浅酌看红药，徐吟把绿杨。",
      "宴回过御陌，行歇入僧房。",
      "白鹿原东脚，青龙寺北廊。",
      "望春花景暖，避暑竹风凉。",
      "下直闲如社，寻芳醉似狂。",
      "有时还后到，无处不相将。",
      "鸡鹤初虽杂，萧兰久乃彰。",
      "来燕隗贵重，去鲁孔恓惶。",
      "聚散期难定，飞沈势不常。",
      "五年同昼夜，一别似参商。",
      "屈折孤生竹，销摧百鍊钢。",
      "途穷任憔悴，道在肯彷徨。",
      "尚念遗簪折，仍怜病雀疮。",
      "恤寒分赐帛，救馁减馀粮。",
      "药物来盈裹，书题寄满箱。",
      "殷勤翰林主，珍重礼闱郎。",
      "喣沫诚多谢，抟扶岂所望。",
      "提携劳气力，吹簸不飞扬。",
      "拙劣才何用，龙钟分自当。",
      "妆嫫徒费黛，磨甋讵成璋。",
      "习隐将时背，干名与道妨。",
      "外身宗老氏，齐物学蒙庄。",
      "疏放遗千虑，愚蒙守一方。",
      "乐天无怨叹，倚命不劻勷。",
      "愤懑胸须豁，交加臂莫攘。",
      "珠沈犹是宝，金跃未为祥。",
      "泥尾休摇掉，灰心罢激昂。",
      "渐闲亲道友，因病事医王。",
      "息乱归禅定，存神入坐亡。",
      "断痴求慧剑，济苦得慈航。",
      "不动为吾志，无何是我乡。",
      "可怜身与世，从此两相忘。"
    ]
  },
  {
    "id": "4cf437765d7e379a44bf3bd2ecd41219",
    "title": "酬卢秘书二十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "谬历文场选，惭非翰苑才。",
      "云霄高暂致，毛羽弱先摧。",
      "识分忘轩冕，知归返草莱。",
      "杜陵书积蠹，丰狱剑生苔。",
      "晦厌鸣鸡雨，春惊震蛰雷。",
      "旧恩收坠履，新律动寒灰。",
      "凤诏容徐起，鹓行许重陪。",
      "衰颜虽拂拭，蹇步尚低徊。",
      "睡少钟偏警，行迟漏苦摧。",
      "风霜趁朝去，泥雪拜陵回。",
      "上感君犹念，傍惭友或推。",
      "石顽镌费匠，女丑嫁劳媒。",
      "倏忽青春度，奔波白日颓。",
      "性将时共背，病与老俱来。",
      "闻有蓬壶客，知怀杞梓材。",
      "世家标甲第，官职滞麟台。",
      "笔尽铅黄点，诗成锦绣堆。",
      "尝思豁云雾，忽喜访尘埃。",
      "心为论文合，眉因劝善开。",
      "不胜珍重意，满袖写琼瑰。"
    ]
  },
  {
    "id": "4cf437765d7e379a8a015df7dce497a6",
    "title": "题卢秘书夏日新栽竹二十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "湘竹初封植，卢生此考槃。",
      "久持霜节苦，新托露根难。",
      "等度须当砌，疏稠要满阑。",
      "买怜分薄俸，栽称作闲官。",
      "叶剪蓝罗碎，茎抽玉琯端。",
      "几声清淅沥，一簇绿檀栾。",
      "未夜青岚入，先秋白露团。",
      "拂肩摇翡翠，熨手弄琅玕。",
      "韵透窗风起，阴铺砌月残。",
      "炎天闻觉冷，窄地见疑宽。",
      "梢动胜摇扇，枝低好挂冠。",
      "碧笼烟幂幂，珠洒雨珊珊。",
      "晚箨晴云展，阴芽蛰虺蟠。",
      "爱从抽马策，惜未截鱼竿。",
      "松韵徒烦听，桃夭不足观。",
      "梁惭当家杏，台陋本司兰。",
      "撑拨诗人兴，勾牵酒客欢。",
      "静连芦簟滑，凉拂葛衣单。",
      "岂止消时暑，应能保岁寒。",
      "莫同凡草木，一种夏中看。"
    ]
  },
  {
    "id": "4cf437765d7e379a72833c883d9d6333",
    "title": "题周皓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "东道常为主，南亭别待宾。",
      "规模何日创，景致一时新。",
      "广砌罗红药，疏窗荫绿筠。",
      "锁开宾阁晓，梯上妓楼春。",
      "置醴宁三爵，加笾过八珍。",
      "茶香飘紫笋，脍缕落红鳞。",
      "辉赫车舆闹，珍奇鸟兽驯。",
      "猕猴看枥马，鹦鹉唤家人。",
      "锦额帘高卷，银花盏慢巡。",
      "劝尝光禄酒，许看洛川神。",
      "敛翠凝歌黛，流香动舞巾。",
      "裙翻绣鸂鶒，梳陷钿麒麟。",
      "笛怨音含楚，筝娇语带秦。",
      "侍儿催画烛，醉客吐文茵。",
      "投辖多连夜，鸣珂便达晨。",
      "入朝纡紫绶，待漏拥朱轮。",
      "贵介交三事，光荣照四邻。",
      "甘浓将奉客，稳暖不缘身。",
      "十载歌钟地，三朝节钺臣。",
      "爱才心倜傥，敦旧礼殷勤。",
      "门以招贤盛，家因好事贫。",
      "始知豪杰意，富贵为交亲。"
    ]
  },
  {
    "id": "4cf437765d7e379a50935e8dc95860b0",
    "title": "读李杜诗集因题卷后",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "翰林江左日，员外剑南时。",
      "不得高官职，仍逢苦乱离。",
      "暮年逋客恨，浮世谪仙悲。",
      "吟咏留千古，声名动四夷。",
      "文场供秀句，乐府待新词。",
      "天意君须会，人间要好诗。"
    ]
  },
  {
    "id": "4cf437765d7e379a67901d4f82bd2877",
    "title": "江州赴忠州至江陵已来舟中示舍弟五十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昔作咸秦客，常思江海行。",
      "今来仍尽室，此去又专城。",
      "典午犹为幸，分忧固是荣。",
      "箳篂州乘送，艛艓驿船迎。",
      "共载皆妻子，同游即弟兄。",
      "宁辞浪迹远，且贵赏心并。",
      "云展帆高挂，飙驰棹迅征。",
      "溯流从汉浦，循路转荆衡。",
      "山逐时移色，江随地改名。",
      "风光近东早，水木向南清。",
      "夏口烟孤起，湘川雨半晴。",
      "日煎红浪沸，月射白砂明。",
      "北渚寒留雁，南枝暖待莺。",
      "骈朱桃露萼，点翠柳含萌。",
      "亥市鱼盐聚，神林鼓笛鸣。",
      "壶浆椒叶气，歌曲竹枝声。",
      "系缆怜沙静，垂纶爱岸平。",
      "水餐红粒稻，野茹紫花菁。",
      "瓯泛茶如乳，台黏酒似饧。",
      "脍长抽锦缕，藕脆削琼英。",
      "容易来千里，斯须进一程。",
      "未曾劳气力，渐觉有心情。",
      "卧稳添春睡，行迟带酒酲。",
      "忽愁牵世网，便欲濯尘缨。",
      "早接文场战，曾争翰苑盟。",
      "掉头称俊造，翘足取公卿。",
      "且昧随时义，徒输报国诚。",
      "众排恩易失，偏压势先倾。",
      "虎尾忧危切，鸿毛性命轻。",
      "烛蛾谁救活，蚕茧自缠萦。",
      "敛手辞双阙，回眸望两京。",
      "长沙抛贾谊，漳浦卧刘桢。",
      "鶗鴂鸣还歇，蟾蜍破又盈。",
      "年光同激箭，乡思极摇旌。",
      "潦倒亲知笑，衰羸旧识惊。",
      "乌头因感白，鱼尾为劳赪。",
      "剑学将何用，丹烧竟不成。",
      "孤舟萍一叶，双鬓雪千茎。",
      "老见人情尽，闲思物理精。",
      "如汤探冷热，似博斗输赢。",
      "险路应须避，迷途莫共争。",
      "此心知止足，何物要经营。",
      "玉向泥中洁，松经雪后贞。",
      "无妨隐朝市，不必谢寰瀛。",
      "但在前非悟，期无后患婴。",
      "多知非景福，少语是元亨。",
      "晦即全身药，明为伐性兵。",
      "昏昏随世俗，蠢蠢学黎氓。",
      "鸟以能言𦃪，龟缘入梦烹。",
      "知之一何晚，犹足保馀生。"
    ]
  },
  {
    "id": "4cf437765d7e379a750f7748ca6e95d1",
    "title": "郡斋暇日忆庐山草堂兼寄二林僧社三十韵多叙贬官已来出处之意",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "谏诤知无补，迁移分所当。",
      "不堪匡圣主，只合事空王。",
      "龙象投新社，鹓鸾失故行。",
      "沉吟辞北阙，诱引向西方。",
      "便住双林寺，仍开一草堂。",
      "平治行道路，安置坐禅床。",
      "手版支为枕，头巾阁在墙。",
      "先生乌几舄，居士白衣裳。",
      "竟岁何曾闷，终身不拟忙。",
      "灭除残梦想，换尽旧心肠。",
      "世界多烦恼，形神久损伤。",
      "正从风鼓浪，转作日销霜。",
      "吾道寻知止，君恩偶未忘。",
      "忽蒙颁凤诏，兼谢剖鱼章。",
      "莲静方依水，葵枯重仰阳。",
      "三车犹夕会，五马已晨装。",
      "去似寻前世，来如别故乡。",
      "眉低出鹫岭，脚重下蛇冈。",
      "渐望庐山远，弥愁峡路长。",
      "香炉峰隐隐，巴字水茫茫。",
      "瓢挂留庭树，经收在屋梁。",
      "春抛红药圃，夏忆白莲塘。",
      "唯拟捐尘事，将何答宠光。",
      "有期追永远，无政继龚黄。",
      "南国秋犹热，西斋夜暂凉。",
      "闲吟四句偈，静对一炉香。",
      "身老同丘井，心空是道场。",
      "觅僧为去伴，留俸作归粮。",
      "为报山中侣，凭看竹下房。",
      "会应归去在，松菊莫教荒。"
    ]
  },
  {
    "id": "4cf437765d7e379ac15d572804eb87cd",
    "title": "题郡中荔枝诗十八韵兼寄万州杨八使君",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "奇果标南土，芳林对北堂。",
      "素华春漠漠，丹实夏煌煌。",
      "叶捧低垂户，枝擎重压墙。",
      "始因风弄色，渐与日争光。",
      "夕讶条悬火，朝惊树点妆。",
      "深于红踯躅，大校白槟榔。",
      "星缀连心朵，珠排耀眼房。",
      "紫罗裁衬壳，白玉裹填瓤。",
      "早岁曾闻说，今朝始摘尝。",
      "嚼疑天上味，嗅异世间香。",
      "润胜莲生水，鲜逾橘得霜。",
      "燕支掌中颗，甘露舌头浆。",
      "物少尤珍重，天高苦渺茫。",
      "已教生暑月，又使阻遐方。",
      "粹液灵难驻，妍姿嫩易伤。",
      "近南光景热，向北道途长。",
      "不得充王赋，无由寄帝乡。",
      "唯君堪掷赠，面白似潘郎。"
    ]
  },
  {
    "id": "4cf437765d7e379a01f5627adb0466f6",
    "title": "发白狗峡次黄牛峡登高寺却望忠州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白狗次黄牛，滩如竹节稠。",
      "路穿天地险，人续古今愁。",
      "忽见千花塔，因停一叶舟。",
      "畏途常迫促，静境暂淹留。",
      "巴曲春全尽，巫阳雨半收。",
      "北归虽引领，南望亦回头。",
      "昔去悲殊俗，今来念旧游。",
      "别僧山北寺，抛竹水西楼。",
      "郡树花如雪，军厨酒似油。",
      "时时大开口，自笑忆忠州。"
    ]
  },
  {
    "id": "4cf437765d7e379a7dc52db961c85b2f",
    "title": "中书连直寒食不归因怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "去岁清明日，南巴古郡楼。",
      "今年寒食夜，西省凤池头。",
      "并上新人直，难随旧伴游。",
      "诚知视草贵，未免对花愁。",
      "鬓发茎茎日，光阴寸寸流。",
      "经春不同宿，何异在忠州。"
    ]
  },
  {
    "id": "4cf437765d7e379ad7f8c349daca2703",
    "title": "待漏入阁书事奉赠元九学士阁老",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "衙排宣政仗，门启紫宸关。",
      "彩笔停书命，花砖趁立班。",
      "稀星点银砾，残月堕金环。",
      "暗漏犹传水，明河渐下山。",
      "从东分地色，向北仰天颜。",
      "碧缕炉烟直，红垂佩尾闲。",
      "纶闱惭并入，翰苑忝先攀。",
      "笑我青袍故，饶君茜绶殷。",
      "诗仙归洞里，酒病滞人间。",
      "好去鸳鸾侣，冲天便不还。"
    ]
  },
  {
    "id": "4cf437765d7e379a7e318800d0bc3fc5",
    "title": "行简初授拾遗同早朝入閤因示十二韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜色尚苍苍，槐阴夹路长。",
      "听钟出长乐，传鼓到新昌。",
      "宿雨沙堤润，秋风桦烛香。",
      "马骄欺地软，人健得天凉。",
      "待漏排阊阖，停珂拥建章。",
      "尔随黄閤老，吾次紫微郎。",
      "并入连称籍，齐趋对折方。",
      "斗班花接萼，绰立雁分行。",
      "近职诚为美，微才岂合当。",
      "纶言难下笔，谏纸易盈箱。",
      "老去何侥幸，时来不料量。",
      "唯求杀身地，相誓答恩光。"
    ]
  },
  {
    "id": "4cf437765d7e379af623c5b540ace121",
    "title": "送客南迁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我说南中事，君应不愿听。",
      "曾经身困苦，不觉语叮咛。",
      "烧处愁云梦，波时忆洞庭。",
      "春畬烟勃勃，秋瘴露冥冥。",
      "蚊蚋经冬活，鱼龙欲雨腥。",
      "水虫能射影，山鬼解藏形。",
      "穴掉巴蛇尾，林飘鸩鸟翎。",
      "飓风千里黑，䕭草四时青。",
      "客似惊弦雁，舟如委浪萍。",
      "谁人劝言笑，何计慰漂零。",
      "慎勿琴离膝，长须酒满瓶。",
      "大都从此去，宜醉不宜醒。"
    ]
  },
  {
    "id": "4cf437765d7e379a79d89fff225116fe",
    "title": "新昌新居书事四十韵因寄元郎中张博士",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "冒宠已三迁，归期始二年。",
      "囊中贮馀俸，园外买闲田。",
      "狐兔同三径，蒿莱共一廛。",
      "新园聊刬秽，旧屋且扶颠。",
      "檐漏移倾瓦，梁欹换蠹椽。",
      "平治绕台路，整顿近阶砖。",
      "巷狭开容驾，墙低垒过肩。",
      "门闾堪驻盖，堂室可铺筵。",
      "丹凤楼当后，青龙寺在前。",
      "市街尘不到，宫树影相连。",
      "省史嫌坊远，豪家笑地偏。",
      "敢劳宾客访，或望子孙传。",
      "不觅他人爱，唯将自性便。",
      "等闲栽树木，随分占风烟。",
      "逸致因心得，幽期遇境牵。",
      "松声疑涧底，草色胜河边。",
      "虚润冰销地，晴和日出天。",
      "苔行滑如簟，莎坐软于绵。",
      "帘每当山卷，帷多带月褰。",
      "篱东花掩映，窗北竹婵娟。",
      "迹慕青门隐，名惭紫禁仙。",
      "假归思晚沐，朝去恋春眠。",
      "拙薄才无取，疏慵职不专。",
      "题墙书命笔，沽酒率分钱。",
      "柏杵舂灵药，铜瓶漱暖泉。",
      "炉香穿盖散，笼烛隔纱然。",
      "陈室何曾扫，陶琴不要弦。",
      "屏除俗事尽，养活道情全。",
      "尚有妻孥累，犹为组绶缠。",
      "终须抛爵禄，渐拟断腥膻。",
      "大抵宗庄叟，私心事竺乾。",
      "浮荣水划字，真谛火生莲。",
      "梵部经十二，玄书字五千。",
      "是非都付梦，语默不妨禅。",
      "博士官犹冷，郎中病已痊。",
      "多同僻处住，久结静中缘。",
      "缓步携筇杖，徐吟展蜀笺。",
      "老宜闲语话，闷忆好诗篇。",
      "蛮榼来方泻，蒙茶到始煎。",
      "无辞数相见，鬓发各苍然。"
    ]
  },
  {
    "id": "4cf437765d7e379a55624703c907dd68",
    "title": "草词毕遇芍药初开因咏小谢红药当阶翻诗以为一句未尽其状偶成十六韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "罢草紫泥诏，起吟红药诗。",
      "词头封送后，花口拆开时。",
      "坐对钩帘久，行观步履迟。",
      "两三丛烂熳，十二叶参差。",
      "背日房微敛，当阶朵旋欹。",
      "钗葶抽碧股，粉蕊扑黄丝。",
      "动荡情无限，低斜力不支。",
      "周回看未足，比谕语难为。",
      "句漏丹砂里，僬侥火燄旗。",
      "彤云剩根蒂，绛帻欠缨緌。",
      "况有晴风度，仍兼宿露垂。",
      "疑香薰罨画，似泪著胭脂。",
      "有意留连我，无言怨思谁。",
      "应愁明日落，如恨隔年期。",
      "菡萏泥连萼，玫瑰刺绕枝。",
      "等量无胜者，唯眼与心知。"
    ]
  },
  {
    "id": "4cf437765d7e379a7df1f86e33a6a73c",
    "title": "与沈杨二舍人閤老同食敕赐樱桃玩物感恩因成十四韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "清晓趋丹禁，红缨降紫宸。",
      "驱禽养得熟，和叶摘来新。",
      "圆转盘倾玉，鲜明笼透银。",
      "内园题两字，西掖赐三臣。",
      "荧惑晶华赤，醍醐气味真。",
      "如珠未穿孔，似火不烧人。",
      "杏俗难为对，桃顽讵可伦。",
      "肉嫌卢橘厚，皮笑荔枝皴。",
      "琼液酸甜足，金丸大小匀。",
      "偷须防曼倩，惜莫掷安仁。",
      "手擘才离核，匙抄半是津。",
      "甘为舌上露，暖作腹中春。",
      "已惧长尸禄，仍惊数食珍。",
      "最惭恩未报，饱喂不才身。"
    ]
  },
  {
    "id": "4cf437765d7e379ac3e1ce1afac305d2",
    "title": "重到江州感旧游题郡楼十一韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "掌纶知是忝，剖竹信为荣。",
      "才薄官仍重，恩深责尚轻。",
      "昔徵从典午，今出自承明。",
      "凤诏休挥翰，渔歌欲濯缨。",
      "还乘小艛艓，却到古湓城。",
      "醉客临江待，禅僧出郭迎。",
      "青山满眼在，白发半头生。",
      "又校三年老，何曾一事成。",
      "重过萧寺宿，再上庾楼行。",
      "云水新秋思，闾阎旧日情。",
      "郡民犹认得，司马咏诗声。"
    ]
  },
  {
    "id": "4cf437765d7e379a6f754e47804801bf",
    "title": "赠江州李十使君员外十二韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我本江湖上，悠悠任运身。",
      "朝随卖药客，暮伴钓鱼人。",
      "迹为烧丹隐，家缘嗜酒贫。",
      "经过剡溪雪，寻觅武陵春。",
      "岂有疏狂性，堪为侍从臣。",
      "仰头惊凤阙，下口触龙鳞。",
      "剑佩辞天上，风波向海滨。",
      "非贤虚偶圣，无屈感求伸。",
      "昔去曾同日，今来即后尘。",
      "中年俱白发，左宦各朱轮。",
      "长短才虽异，荣枯事略均。",
      "殷勤李员外，不合不相亲。"
    ]
  },
  {
    "id": "4cf437765d7e379a64be741def375e37",
    "title": "题别遗爱草堂兼呈李十使君",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "曾住炉峰下，书堂对药台。",
      "斩新萝径合，依旧竹窗开。",
      "砌水亲开决，池荷手自栽。",
      "五年方暂至，一宿又须回。",
      "纵未长归得，犹胜不到来。",
      "君家白鹿洞，闻道亦生苔。"
    ]
  },
  {
    "id": "4cf437765d7e379a5b48efce52500108",
    "title": "初到郡斋寄钱湖州李苏州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "俱来沧海郡，半作白头翁。",
      "谩道风烟接，何曾笑语同。",
      "吏稀秋税毕，客散晚庭空。",
      "霁后当楼月，潮来满座风。",
      "霅溪殊冷僻，茂苑太繁雄。",
      "唯此钱唐郡，闲忙恰得中。"
    ]
  },
  {
    "id": "4cf437765d7e379ab30e0135a265dba8",
    "title": "对酒自勉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "五十江城守，停杯一自思。",
      "头仍未尽白，官亦不全卑。",
      "荣宠寻过分，欢娱已校迟。",
      "肺伤虽怕酒，心健尚夸诗。",
      "夜舞吴娘袖，春歌蛮子词。",
      "犹堪三五岁，相伴醉花时。"
    ]
  },
  {
    "id": "4cf437765d7e379aec36bc5ac1dcc7d3",
    "title": "晚岁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "壮岁忽已去，浮荣何足论。",
      "身为百口长，官是一州尊。",
      "不觉白双鬓，徒言朱两轓。",
      "病难施郡政，老未答君恩。",
      "岁暮别兄弟，年衰无子孙。",
      "惹愁谙世网，治苦赖空门。",
      "揽带知腰瘦，看灯觉眼昏。",
      "不缘衣食系，寻合返丘园。"
    ]
  },
  {
    "id": "4cf437765d7e379a4064accfb493c93e",
    "title": "与诸客空腹饮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "隔宿书招客，平明饮暖寒。",
      "曲神寅日合，酒圣卯时欢。",
      "促膝才飞白，酡颜已渥丹。",
      "碧筹攒米碗，红袖拂骰盘。",
      "醉后歌尤异，狂来舞不难。",
      "抛杯语同坐，莫作老人看。"
    ]
  },
  {
    "id": "4cf437765d7e379a6af0592d2c541d09",
    "title": "东楼南望八韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不厌东南望，江楼对海门。",
      "风涛生有信，天水合无痕。",
      "鹢带云帆动，鸥和雪浪翻。",
      "鱼盐聚为市，烟火起成村。",
      "日脚金波碎，峰头钿点繁。",
      "送秋千里雁，报暝一声猿。",
      "已豁烦襟闷，仍开病眼昏。",
      "郡中登眺处，无胜此东轩。"
    ]
  },
  {
    "id": "4cf437765d7e379a6992d6867c9ed9f0",
    "title": "新秋病起",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一叶落梧桐，年光半又空。",
      "秋多上阶日，凉足入怀风。",
      "病瘦形如鹤，愁焦鬓似蓬。",
      "损心诗思里，伐性酒狂中。",
      "华盖何曾惜，金丹不致功。",
      "犹须自惭愧，得作白头翁。"
    ]
  },
  {
    "id": "4cf437765d7e379a82da9621112abe67",
    "title": "奉和李大夫题新诗二首各六韵因严亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "箕颍人穷独，蓬壶路阻难。",
      "何如兼吏隐，复得事跻攀。",
      "岩树罗阶下，江云贮栋间。",
      "似移天目石，疑入武丘山。",
      "清景徒堪赏，皇恩肯放闲。",
      "遥知兴未足，即被诏徵还。"
    ]
  },
  {
    "id": "4cf437765d7e379a30d7c5445eccee4f",
    "title": "奉和李大夫题新诗二首各六韵忘筌亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "翠巘公门对，朱轩野径连。",
      "只开新户牖，不改旧风烟。",
      "虚室闲生白，高情澹入玄。",
      "酒容同座劝，诗借属城传。",
      "自笑沧江畔，遥思绛帐前。",
      "亭台随处有，争敢比忘筌。"
    ]
  },
  {
    "id": "4cf437765d7e379adc7070c77ae485a3",
    "title": "吴中好风景二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吴中好风景，八月如三月。",
      "水荇叶仍香，木莲花未歇。",
      "海天微雨散，江郭纤埃灭。",
      "暑退衣服乾，潮生船舫活。",
      "两衙渐多暇，亭午初无热。",
      "骑吏语使君，正是游时节。"
    ]
  },
  {
    "id": "4cf437765d7e379aa3f4441d8e61ad83",
    "title": "早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "上马复呼宾，湖边景气新。",
      "管弦三数事，骑从十馀人。",
      "立换登山屐，行携漉酒巾。",
      "逢花看当妓，遇草坐为茵。",
      "西日笼黄柳，东风荡白蘋。",
      "小桥装雁齿，轻浪甃鱼鳞。",
      "画舫牵徐转，银船酌慢巡。",
      "野情遗世累，醉态任天真。",
      "彼此年将老，平生分最亲。",
      "高天从所愿，远地得为邻。",
      "云树分三驿，烟波限一津。",
      "翻嗟寸步隔，却厌尺书频。",
      "浙右称雄镇，山阴委重臣。",
      "贵垂长紫绶，荣驾大朱轮。",
      "出动刀枪队，归生道路尘。",
      "雁惊弓易散，鸥怕鼓难驯。",
      "百吏瞻相面，千夫捧拥身。",
      "自然闲兴少，应负镜湖春。"
    ]
  },
  {
    "id": "4cf437765d7e379a083447733a95e565",
    "title": "早饮湖州酒寄崔使君",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一榼扶头酒，泓澄泻玉壶。",
      "十分蘸甲酌，潋艳满银盂。",
      "捧出光华动，尝看气味殊。",
      "手中稀琥珀，舌上冷醍醐。",
      "瓶里有时尽，江边无处沽。",
      "不知崔太守，更有寄来无。"
    ]
  },
  {
    "id": "4cf437765d7e379ab32bbc80b320bead",
    "title": "留题天竺灵隐两寺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "在郡六百日，入山十二回。",
      "宿因月桂落，醉为海榴开。",
      "黄纸除书到，青宫诏命催。",
      "僧徒多怅望，宾从亦裴回。",
      "寺闇烟埋竹，林香雨落梅。",
      "别桥怜白石，辞洞恋青苔。",
      "渐出松间路，犹飞马上杯。",
      "谁教冷泉水，送我下山来。"
    ]
  },
  {
    "id": "4cf437765d7e379a7d9302b044d98f24",
    "title": "洛下寓居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋馆清凉日，书因解闷看。",
      "夜窗幽独处，琴不为人弹。",
      "游宴慵多废，趋朝老渐难。",
      "禅僧教断酒，道士劝休官。",
      "渭曲庄犹在，钱唐俸尚残。",
      "如能便归去，亦不至饥寒。"
    ]
  },
  {
    "id": "4cf437765d7e379a8bfc006bb234b90b",
    "title": "求分司东都寄牛相公十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忽忽心如梦，星星鬓似丝。",
      "纵贫长有酒，虽老未抛诗。",
      "俭薄身都惯，疏顽性颇宜。",
      "饭粗飧亦饱，被暖起常迟。",
      "万里归何得，三年伴是谁。",
      "华亭鹤不去，天竺石相随。",
      "王尹贳将马，田家卖与池。",
      "开门闲坐日，绕水独行时。",
      "懒慢交游许，衰羸相府知。",
      "官寮幸无事，可惜不分司。"
    ]
  },
  {
    "id": "4cf437765d7e379a19e69b2329ebf7be",
    "title": "履道新居二十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "履道坊西角，官河曲北头。",
      "林园四邻好，风景一家秋。",
      "门闭深沈树，池通浅沮沟。",
      "拔青松直上，铺碧水平流。",
      "篱菊黄金合，窗筠绿玉稠。",
      "疑连紫阳洞，似到白蘋洲。",
      "僧至多同宿，宾来辄少留。",
      "岂无诗引兴，兼有酒销忧。",
      "移榻临平岸，携茶上小舟。",
      "果穿闻鸟啄，萍破见鱼游。",
      "地与尘相远，人将境共幽。",
      "泛潭菱点镜，沈浦月生钩。",
      "厨晓烟孤起，庭寒雨半收。",
      "老饥初爱粥，瘦冷早披裘。",
      "洛下招新隐，秦中忘旧游。",
      "辞章留凤閤，班籍寄龙楼。",
      "病惬官曹静，闲惭俸禄忧。",
      "琴书中有得，衣食外何求。",
      "济世才无取，谋身智不周。",
      "应须共心语，万事一时休。"
    ]
  },
  {
    "id": "4cf437765d7e379a73b22dcae57db6fc",
    "title": "洛城东花下作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "记得旧诗章，花多数洛阳。",
      "及逢枝似雪，已是鬓成霜。",
      "向后光阴促，从前事意忙。",
      "无因重年少，何计驻时芳。",
      "欲送愁离面，须倾酒入肠。",
      "白头无藉在，醉倒亦何妨。"
    ]
  },
  {
    "id": "4cf437765d7e379a05f84eae864cde2e",
    "title": "奉和汴州令狐令公二十二韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "客有东征者，夷门一落帆。",
      "二年方得到，五日未为淹。",
      "在浚旌重葺，游梁馆更添。",
      "心因好善乐，貌为礼贤谦。",
      "俗阜知敦劝，民安见察廉。",
      "仁风扇道路，阴雨膏闾阎。",
      "文律操将柄，兵机钓得钤。",
      "碧幢油叶叶，红旆火襜襜。",
      "景象春加丽，威容晓助严。",
      "枪森赤豹尾，纛吒黑龙髯。",
      "门静尘初敛，城昏日半衔。",
      "选幽开后院，占胜坐前檐。",
      "平展丝头毯，高褰锦额帘。",
      "雷捶柘枝鼓，雪摆胡腾衫。",
      "发滑歌钗坠，妆光舞汗沾。",
      "回灯花簇簇，过酒玉纤纤。",
      "馔盛盘心殢，醅浓盏底黏。",
      "陆珍熊掌烂，海味蟹螯咸。",
      "福履千夫祝，形仪四座瞻。",
      "羊公长在岘，傅说莫归岩。",
      "眷爱人人遍，风情事事兼。",
      "犹嫌客不醉，同赋夜厌厌。"
    ]
  },
  {
    "id": "4cf437765d7e379ac71501f5d3b586d3",
    "title": "去岁罢杭州今春领吴郡惭无善政聊写鄙怀兼寄三相公",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "为问三丞相，如何秉国钧。",
      "那将最剧郡，付与苦慵人。",
      "岂有吟诗客，堪为持节臣。",
      "不才空饱暖，无惠及饥贫。",
      "昨卧南城月，今行北境春。",
      "铅刀磨欲尽，银印换何频。",
      "杭老遮车辙，吴童扫路尘。",
      "虚迎复虚送，惭见两州民。"
    ]
  },
  {
    "id": "4cf437765d7e379ab45c5846c5e52d7e",
    "title": "自到郡斋仅经旬日方专公务未及宴游偷闲走笔题二十四韵兼寄常州贾舍人湖州崔郎中仍呈吴中诸客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "渭北离乡客，江南守土臣。",
      "涉途初改月，入境已经旬。",
      "甲郡标天下，环封极海滨。",
      "版图十万户，兵籍五千人。",
      "自顾才能少，何堪宠命频。",
      "冒荣惭印绶，虚奖负丝纶。",
      "候病须通脉，防流要塞津。",
      "救烦无若静，补拙莫如勤。",
      "削使科条简，摊令赋役均。",
      "以兹为报效，安敢不躬亲。",
      "襦裤提于手，韦弦佩在绅。",
      "敢辞称俗吏，且愿活疲民。",
      "常未徵黄霸，湖犹借寇恂。",
      "愧无铛脚政，徒忝犬牙邻。",
      "制诰夸黄绢，诗篇占白蘋。",
      "铜符抛不得，琼树见无因。",
      "警寐钟传夜，催衙鼓报晨。",
      "唯知对胥吏，未暇接亲宾。",
      "色变云迎夏，声残鸟过春。",
      "麦风非逐扇，梅雨异随轮。",
      "武寺山如故，王楼月自新。",
      "池塘闲长草，丝竹废生尘。",
      "暑遣烧神酎，晴教㬠舞茵。",
      "待还公事了，亦拟乐吾身。"
    ]
  },
  {
    "id": "4cf437765d7e379a8a9e1bfdc5da26c1",
    "title": "秋寄微之十二韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "娃馆松江北，稽城浙水东。",
      "屈君为长吏，伴我作衰翁。",
      "旌旆知非远，烟云望不通。",
      "忙多对酒榼，兴少阅诗筒。",
      "淡白秋来日，疏凉雨后风。",
      "馀霞数片绮，新月一张弓。",
      "影满衰桐树，香凋晚蕙丛。",
      "饥啼春谷鸟，寒怨络丝虫。",
      "览镜头虽白，听歌耳未聋。",
      "老愁从此遣，醉笑与谁同。",
      "清旦方堆案，黄昏始退公。",
      "可怜朝暮景，销在两衙中。"
    ]
  },
  {
    "id": "4cf437765d7e379af1763223ec5aabcd",
    "title": "对酒吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一抛学士笔，三佩使君符。",
      "未换银青绶，唯添雪白须。",
      "公门衙退掩，妓席客来铺。",
      "履舄从相近，讴吟任所须。",
      "金衔嘶五马，钿带舞双姝。",
      "不得当年有，犹胜到老无。",
      "合声歌汉月，齐手拍吴歈。",
      "今夜还先醉，应烦红袖扶。"
    ]
  },
  {
    "id": "4cf437765d7e379ac8e9640cc17780c2",
    "title": "西楼喜雪命宴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "宿云黄惨澹，晓雪白飘飖。",
      "散面遮槐市，堆花压柳桥。",
      "四郊铺缟素，万室甃琼瑶。",
      "银榼携桑落，金炉上丽谯。",
      "光迎舞妓动，寒近醉人销。",
      "歌乐虽盈耳，惭无五裤谣。"
    ]
  },
  {
    "id": "4cf437765d7e379a25de93f3e34a3e93",
    "title": "夜归",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "逐胜移朝宴，留欢放晚衙。",
      "宾寮多谢客，骑从半吴娃。",
      "到处销春景，归时及月华。",
      "城阴一道直，烛焰两行斜。",
      "东吹先催柳，南霜不杀花。",
      "皋桥夜沽酒，灯火是谁家。"
    ]
  },
  {
    "id": "4cf437765d7e379aea76e1e7271aab83",
    "title": "仲夏斋居偶题八韵寄微之及崔湖州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "腥血与荤蔬，停来一月馀。",
      "肌肤虽瘦损，方寸任清虚。",
      "体适通宵坐，头慵隔日梳。",
      "眼前无俗物，身外即僧居。",
      "水榭风来远，松廊雨过初。",
      "褰帘放巢燕，投食施池鱼。",
      "久别闲游伴，频劳问疾书。",
      "不知湖与越，吏隐兴何如。"
    ]
  },
  {
    "id": "4cf437765d7e379ac0cb57b97a3ae39e",
    "title": "六月三日夜闻蝉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "荷香清露坠，柳动好风生。",
      "微月初三夜，新蝉第一声。",
      "乍闻愁北客，静听忆东京。",
      "我有竹林宅，别来蝉再鸣。",
      "不知池上月，谁拨小船行。"
    ]
  },
  {
    "id": "4cf437765d7e379aada555de41c33ae6",
    "title": "莲石",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "青石一两片，白莲三四枝。",
      "寄将东洛去，心与物相随。",
      "石倚风前树，莲栽月下池。",
      "遥知安置处，预想发荣时。",
      "领郡来何远，还乡去已迟。",
      "莫言千里别，岁晚有心期。"
    ]
  },
  {
    "id": "4cf437765d7e379a0ef6f0f1c823f4c8",
    "title": "题东武",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "香刹看非远，祇园入始深。",
      "龙蟠松矫矫，玉立竹森森。",
      "怪石千僧坐，灵池一剑沈。",
      "海当亭两面，山在寺中心。",
      "酒熟凭花劝，诗成倩鸟吟。",
      "寄言轩冕客，此地好抽簪。"
    ]
  },
  {
    "id": "4cf437765d7e379a68023794339697b5",
    "title": "夜游西武",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不厌西丘寺，闲来即一过。",
      "舟船转云岛，楼阁出烟萝。",
      "路入青松影，门临白月波。",
      "鱼跳惊秉烛，猿觑怪鸣珂。",
      "摇曳双红旆，娉婷十翠娥。",
      "香花助罗绮，钟梵避笙歌。",
      "领郡时将久，游山数几何。",
      "一年十二度，非少亦非多。"
    ]
  },
  {
    "id": "4cf437765d7e379a342ad8241cc0caaa",
    "title": "松江亭携乐观渔宴宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "震泽平芜岸，松江落叶波。",
      "在官常梦想，为客始经过。",
      "水面排罾网，船头簇绮罗。",
      "朝盘鲙红鲤，夜烛舞青娥。",
      "雁断知风急，潮平见月多。",
      "繁丝与促管，不解和渔歌。"
    ]
  },
  {
    "id": "4cf437765d7e379a9e25fc6293882e96",
    "title": "齐云楼晚望偶题十韵兼呈冯侍御周殷二协律",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "潦倒宦情尽，萧条芳岁阑。",
      "欲辞南国去，重上北城看。",
      "复叠江山壮，平铺井邑宽。",
      "人稠过杨府，坊闹半长安。",
      "插雾峰头没，穿霞日脚残。",
      "水光红漾漾，树色绿漫漫。",
      "约略留遗爱，殷勤念旧欢。",
      "病抛官职易，老别友朋难。",
      "九月全无热，西风亦未寒。",
      "齐云楼北面，半日凭栏干。"
    ]
  },
  {
    "id": "4cf437765d7e379ac4e4d6a275c2c566",
    "title": "感悟妄缘题如上人壁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "自从为騃童，直至作衰翁。",
      "所好随年异，为忙终日同。",
      "弄沙成佛塔，锵玉谒王宫。",
      "彼此皆儿戏，须臾即色空。",
      "有营非了义，无著是真宗。",
      "兼恐勤修道，犹应在妄中。"
    ]
  },
  {
    "id": "4cf437765d7e379ae2dffc454bcf476a",
    "title": "忆洛中所居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忽忆东都宅，春来事宛然。",
      "雪销行径里，水上卧房前。",
      "厌绿栽黄竹，嫌红种白莲。",
      "醉教莺送酒，闲遣鹤看船。",
      "幸是林园主，惭为食禄牵。",
      "宦情薄似纸，乡思急于弦。",
      "岂合姑苏守，归休更待年。"
    ]
  },
  {
    "id": "4cf437765d7e379aca4c114db2f445c9",
    "title": "初授秘监拜赐金紫闲吟小酌偶写所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "紫袍新秘监，白首旧书生。",
      "鬓雪人间寿，腰金世上荣。",
      "子孙无可念，产业不能营。",
      "酒引眼前兴，诗留身后名。",
      "闲倾三数酌，醉咏十馀声。",
      "便是羲皇代，先从心太平。"
    ]
  },
  {
    "id": "4cf437765d7e379aa4db14f896139539",
    "title": "有小白马乘驭多时奉使东行至稠桑驿溘然而毙足可惊伤不能忘情题二十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "能骤复能驰，翩翩白马儿。",
      "毛寒一团雪，鬃薄万条丝。",
      "皂盖春行日，骊驹晓从时。",
      "双旌前独步，五马内偏骑。",
      "芳草承蹄叶，垂杨拂顶枝。",
      "跨将迎好客，惜不换妖姬。",
      "慢鞚游萧寺，闲驱醉习池。",
      "睡来乘作梦，兴发倚成诗。",
      "鞭为驯难下，鞍缘稳不离。",
      "北归还共到，东使亦相随。",
      "赭白何曾变，玄黄岂得知。",
      "嘶风觉声急，蹋雪怪行迟。",
      "昨夜犹刍秣，今朝尚絷维。",
      "卧槽应不起，顾主遂长辞。",
      "尘灭骎骎迹，霜留皎皎姿。",
      "度关形未改，过隙影难追。",
      "念倍燕求骏，情深项别骓。",
      "银收钩臆带，金卸络头羁。",
      "何处埋奇骨，谁家觅弊帷。",
      "稠桑驿门外，吟罢涕双垂。"
    ]
  },
  {
    "id": "4cf437765d7e379a6cfe922241671102",
    "title": "题洛中第宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水木谁家宅，门高占地宽。",
      "悬鱼挂青甃，行马护朱栏。",
      "春榭笼烟暖，秋庭锁月寒。",
      "松胶黏琥珀，筠粉扑琅玕。",
      "试问池台主，多为将相官。",
      "终身不曾到，唯展宅图看。"
    ]
  },
  {
    "id": "4cf437765d7e379aa102924a18df55f5",
    "title": "早朝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鼓动出新昌，鸡鸣赴建章。",
      "翩翩稳鞍马，楚楚健衣裳。",
      "宫漏传残夜，城阴送早凉。",
      "月堤槐露气，风烛桦烟香。",
      "双阙龙相对，千官雁一行。",
      "汉庭方尚少，惭叹鬓如霜。"
    ]
  },
  {
    "id": "4cf437765d7e379a7683643f724434d4",
    "title": "宿杜曲花下",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "觅得花千树，携来酒一壶。",
      "懒归兼拟宿，未醉岂劳扶。",
      "但惜春将晚，宁愁日渐晡。",
      "篮舆为卧舍，漆盝是行厨。",
      "斑竹盛茶匮，红泥罨饭炉。",
      "眼前无所阙，身外更何须。",
      "小面琵琶婢，苍头觱篥奴。",
      "从君饱富贵，曾作此游无。"
    ]
  },
  {
    "id": "4cf437765d7e379a6a5b55ece58e315a",
    "title": "山石榴花十二韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晔晔复煌煌，花中无比方。",
      "艳夭宜小院，条短称低廊。",
      "本是山头物，今为砌下芳。",
      "千丛相向背，万朵互低昂。",
      "照灼连朱槛，玲珑映粉墙。",
      "风来添意态，日出助晶光。",
      "渐绽胭脂萼，犹含琴轸房。",
      "离披乱剪彩，斑驳未匀妆。",
      "绛焰灯千炷，红裙妓一行。",
      "此时逢国色，何处觅天香？",
      "恐合栽金阙，思将献玉皇。",
      "好差青鸟使，封作百花王。"
    ]
  },
  {
    "id": "4cf437765d7e379a744da7632839bf54",
    "title": "太和戊申岁大有年诏赐百寮出城观稼谨书盛事以俟采诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "清晨承诏命，丰岁阅田闾。",
      "膏雨抽苗足，凉风吐穗初。",
      "早禾黄错落，晚稻绿扶疏。",
      "好入诗家咏，宜令史馆书。",
      "散为万姓食，堆作九年储。",
      "莫道如云稼，今秋云不如。"
    ]
  },
  {
    "id": "4cf437765d7e379a8a78a8f0ca967feb",
    "title": "酬令狐相公春日寻花见寄六韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "病卧帝王州，花时不得游。",
      "老应随日至，春肯为人留。",
      "粉坏杏将谢，火繁桃尚稠。",
      "白飘僧院地，红落酒家楼。",
      "空里雪相似，晚来风不休。",
      "吟君怅望句，如到曲江头。"
    ]
  },
  {
    "id": "4cf437765d7e379a7701cd398f5e3cdd",
    "title": "和微之春日投简阳明洞天五十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "青阳行已半，白日坐将徂。",
      "越国强仍大，稽城高且孤。",
      "利饶盐煮海，名胜水澄湖。",
      "牛斗天垂象，台明地展图。",
      "瑰奇填市井，佳丽溢闉阇。",
      "句践遗风霸，西施旧俗姝。",
      "船头龙夭矫，桥脚兽睢盱。",
      "乡味珍蟛蚏，时鲜贵鹧鸪。",
      "语言诸夏异，衣服一方殊。",
      "捣练蛾眉婢，鸣榔蛙角奴。",
      "江清敌伊洛，山翠胜荆巫。",
      "华表双栖鹤，联樯几点乌。",
      "烟波分渡口，云树接城隅。",
      "涧远松如画，洲平水似铺。",
      "绿科秧早稻，紫笋折新芦。",
      "暖蹋泥中藕，香寻石上蒲。",
      "雨来萌尽达，雷后蛰全苏。",
      "柳眼黄丝颣，花房绛蜡珠。",
      "林风新竹折，野烧老桑枯。",
      "带亸长枝蕙，钱穿短贯榆。",
      "暄和生野菜，卑湿长街芜。",
      "女浣纱相伴，儿烹鲤一呼。",
      "山魈啼稚子，林狖挂山都。",
      "产业论蚕蚁，孳生计鸭雏。",
      "泉岩雪飘洒，苔壁锦漫糊。",
      "堰限舟航路，堤通车马途。",
      "耶溪岸回合，禹庙径盘纡。",
      "洞穴何因凿，星槎谁与刳。",
      "石凹仙药臼，峰峭佛香炉。",
      "去为投金简，来因挈玉壶。",
      "贵仍招客宿，健未要人扶。",
      "闻望贤丞相，仪形美丈夫。",
      "前驱驻旌旆，偏坐列笙竽。",
      "刺史旟翻隼，尚书履曳凫。",
      "学禅超后有，观妙造虚无。",
      "髻里传僧宝，环中得道枢。",
      "登楼诗八咏，置砚赋三都。",
      "捧拥罗将绮，趋跄紫与朱。",
      "庙谟藏稷卨，兵略贮孙吴。",
      "令下三军整，风高四海趋。",
      "千家得慈母，六郡事严姑。",
      "重士过三哺，轻财抵一铢。",
      "送觥歌宛转，嘲妓笑卢胡。",
      "佐饮时炮鳖，蠲酲数鲙鲈。",
      "醉乡虽咫尺，乐事亦须臾。",
      "若不中贤圣，何由外智愚。",
      "伊予一生志，我尔百年躯。",
      "江上三千里，城中十二衢。",
      "出多无伴侣，归只对妻孥。",
      "白首青山约，抽身去得无。"
    ]
  },
  {
    "id": "4cf437765d7e379ade9a6d33a9c9b701",
    "title": "酬郑侍御多雨春空过诗三十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "南雨来多滞，东风动即狂。",
      "月行离毕急，龙走召云忙。",
      "鬼转雷车响，蛇腾电策光。",
      "浸淫天似漏，沮洳地成疮。",
      "惨淡阴烟白，空蒙宿雾黄。",
      "闇遮千里目，闷结九回肠。",
      "寂寞羁臣馆，深沉思妇房。",
      "镜昏鸾灭影，衣润麝消香。",
      "兰湿难纫佩，花凋易落妆。",
      "沾黄莺翅重，滋绿草心长。",
      "紫陌皆泥泞，黄污共淼茫。",
      "恐霖成怪沴，望霁剧祯祥。",
      "楚柳腰肢亸，湘筠涕泪滂。",
      "昼昏疑是夜，阴盛胜于阳。",
      "居士巾皆垫，行人盖尽张。",
      "跳蛙还屡出，移蚁欲深藏。",
      "端坐交游废，闲行去步妨。",
      "愁生垂白叟，恼杀蹋青娘。",
      "变海常须虑，为鱼慎勿忘。",
      "此时方共惧，何处可相将？",
      "已望东溟祷，仍封北户禳。",
      "却思逢旱魃，谁喜见商羊。",
      "预怕为蚕病，先忧作麦伤。",
      "惠应施浃洽，政岂假揄扬。",
      "祀典修咸秩，农书振满床。",
      "丹诚期恳苦，白日会昭彰。",
      "赈廪赒饥户，苫城备坏墙。",
      "且当营岁事，宁暇惜年芳。",
      "德胜令灾弭，人安在吏良。",
      "尚书心若此，不枉系金章。"
    ]
  },
  {
    "id": "4cf437765d7e379ace432e51548c219e",
    "title": "洛桥寒食日作十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "上苑风烟好，中桥道路平。",
      "蹴毬尘不起，泼火雨新晴。",
      "宿醉头仍重，晨游眼乍明。",
      "老慵虽省事，春诱尚多情。",
      "遇客踟蹰立，寻花取次行。",
      "连钱嚼金勒，凿落写银罂。",
      "府酝伤教送，官娃岂要迎。",
      "舞腰那及柳，歌舌不如莺。",
      "乡国真堪恋，光阴可合轻。",
      "三年遇寒食，尽在洛阳城。"
    ]
  },
  {
    "id": "4cf437765d7e379afdc7535dd54d07b1",
    "title": "想东游五十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "海内时无事，江南岁有秋。",
      "生民皆乐业，地主尽贤侯。",
      "郊静销戎马，城高逼斗牛。",
      "平河七百里，沃壤二三州。",
      "坐有湖山趣，行无风浪忧。",
      "食宁妨解缆，寝不废乘流。",
      "泉石谙天竺，烟霞识虎丘。",
      "馀芳认兰泽，遗咏思蘋洲。",
      "菡萏红涂粉，菰蒲绿泼油。",
      "鳞差渔户舍，绮错稻田沟。",
      "紫洞藏仙窟，玄泉贮怪湫。",
      "精神昂老鹤，姿彩媚潜虬。",
      "静阅天工妙，闲窥物状幽。",
      "投竿出比目，掷果下猕猴。",
      "味苦莲心小，浆甜蔗节稠。",
      "橘苞从自结，藕孔是谁锼。",
      "逐日移潮信，随风变棹讴。",
      "递夫交烈火，候吏次鸣驺。",
      "梵塔形疑踊，阊门势欲浮。",
      "客迎携酒榼，僧待置茶瓯。",
      "小宴闲谈笑，初筵雅献酬。",
      "稍催朱蜡炬，徐动碧牙筹。",
      "圆盏飞莲子，长裾曳石榴。",
      "柘枝随画鼓，调笑从香毬。",
      "幕扬云飘槛，帘褰月露钩。",
      "舞繁红袖凝，歌切翠眉愁。",
      "弦管宁容歇，杯盘未许收。",
      "良辰宜酩酊，卒岁好优游。",
      "鲙缕鲜仍细，莼丝滑且柔。",
      "饱餐为日计，稳睡是身谋。",
      "名愧空虚得，官知止足休。",
      "自嫌犹屑屑，众笑大悠悠。",
      "物表疏形役，人寰足悔尤。",
      "蛾须远灯烛，兔勿近罝罘。",
      "幻世春来梦，浮生水上沤。",
      "百忧中莫入，一醉外何求。",
      "未死痴王湛，无儿老邓攸。",
      "蜀琴安膝上，周易在床头。",
      "去去无程客，行行不系舟。",
      "劳君频问讯，劝我少淹留。",
      "云雨多分散，关山苦阻修。",
      "一吟江月别，七见日星周。",
      "珠玉传新什，鹓鸾念故俦。",
      "悬旌心宛转，束楚意绸缪。",
      "驿舫妆青雀，官槽䬴紫骝。",
      "镜湖期远泛，禹穴约冥搜。",
      "预扫题诗壁，先开望海楼。",
      "饮思亲履舄，宿忆并衾裯。",
      "志气吾衰也，风情子在不。",
      "应须相见后，别作一家游。"
    ]
  },
  {
    "id": "4cf437765d7e379af3b67ebe2ad55e1b",
    "title": "分司初到洛中偶题六韵兼戏呈冯尹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "相府念多病，春宫容不才。",
      "官衔依口得，俸料逐身来。",
      "白首林园在，红尘车马回。",
      "招呼新客侣，扫掠旧池台。",
      "小舫宜携乐，新荷好盖杯。",
      "不知金谷主，早晚贺筵开。"
    ]
  },
  {
    "id": "4cf437765d7e379ac22c99f1b809beee",
    "title": "阿崔",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "谢病卧东都，羸然一老夫。",
      "孤单同伯道，迟暮过商瞿。",
      "岂料鬓成雪，方看掌弄珠。",
      "已衰宁望有，虽晚亦胜无。",
      "兰入前春梦，桑悬昨日弧。",
      "里闾多庆贺，亲戚共欢娱。",
      "腻剃新胎发，香绷小绣襦。",
      "玉芽开手爪，酥颗点肌肤。",
      "弓冶将传汝，琴书勿坠吾。",
      "未能知寿夭，何暇虑贤愚。",
      "乳气初离壳，啼声渐变雏。",
      "何时能反哺，供养白头乌。"
    ]
  },
  {
    "id": "4cf437765d7e379ac86697b2b2033a36",
    "title": "戏和微之答窦七行军之作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "旌钺从櫜鞬，宾僚礼数全。",
      "夔龙来要地，鹓鹭下辽天。",
      "赭汗骑骄马，青娥舞醉仙。",
      "合成江上作，散到洛中传。",
      "陋巷能无酒，贫池亦有船。",
      "春装秋未寄，谩道有闲钱。"
    ]
  },
  {
    "id": "4cf437765d7e379a514a3b9c6382fe13",
    "title": "和微之道保生三日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "相看鬓似丝，始作弄璋诗。",
      "且有承家望，谁论得力时。",
      "莫兴三日叹，犹胜七年迟。",
      "我未能忘喜，君应不合悲。",
      "嘉名称道保，乞姓号崔儿。",
      "但恐持相并，蒹葭琼树枝。"
    ]
  },
  {
    "id": "4cf437765d7e379afa179057199936a7",
    "title": "晚起",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烂熳朝眠后，频伸晚起时。",
      "暖炉生火早，寒镜裹头迟。",
      "融雪煎香茗，调酥煮乳糜。",
      "慵馋还自哂，快活亦谁知。",
      "酒性温无毒，琴声淡不悲。",
      "荣公三乐外，仍弄小男儿。"
    ]
  },
  {
    "id": "4cf437765d7e379a9b618af273757cdb",
    "title": "府西池北新葺水斋即事招宾偶题十六韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "缭绕府西面，潺湲池北头。",
      "凿开明月峡，决破白蘋洲。",
      "清浅漪澜急，夤缘浦屿幽。",
      "直冲行径断，平入卧斋流。",
      "石叠青棱玉，波翻白片鸥。",
      "喷时千点雨，澄处一泓油。",
      "绝境应难别，同心岂易求。",
      "少逢人爱玩，多是我淹留。",
      "夹岸铺长簟，当轩泊小舟。",
      "枕前看鹤浴，床下见鱼游。",
      "洞户斜开扇，疏帘半上钩。",
      "紫浮萍泛泛，碧亚竹修修。",
      "读罢书仍展，棋终局未收。",
      "午茶能散睡，卯酒善销愁。",
      "檐雨晚初霁，窗风凉欲休。",
      "谁能伴老尹，时复一闲游。"
    ]
  },
  {
    "id": "4cf437765d7e379a590b67587bcaa2d0",
    "title": "六十拜河南尹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "六十河南尹，前途足可知。",
      "老应无处避，病不与人期。",
      "幸遇芳菲日，犹当强健时。",
      "万金何假藉，一盏莫推辞。",
      "流水光阴急，浮云富贵迟。",
      "人间若无酒，尽合鬓成丝。"
    ]
  },
  {
    "id": "4cf437765d7e379afa9b33a781f4b1aa",
    "title": "晚归早出",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "筋力年年减，风光日日新。",
      "退衙归逼夜，拜表出侵晨。",
      "何处台无月，谁家池不春。",
      "莫言无胜地，自是少闲人。",
      "坐厌推囚案，行嫌引马尘。",
      "几时辞府印，却作自由身。"
    ]
  },
  {
    "id": "4cf437765d7e379ab8af337d249ac685",
    "title": "醉后重赠晦叔",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "老伴知君少，欢情向我偏。",
      "无论疏与数，相见辄欣然。",
      "各以诗成癖，俱因酒得仙。",
      "笑回青眼语，醉并白头眠。",
      "岂是今投分，多疑宿结缘。",
      "人间更何事，携手送衰年。"
    ]
  },
  {
    "id": "4cf437765d7e379a6641af5489e0b511",
    "title": "洛下送牛相公出镇淮南",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "北阙至东京，风光十六程。",
      "坐移丞相阁，春入广陵城。",
      "红旆拥双节，白须无一茎。",
      "万人开路看，百吏立班迎。",
      "阃外君弥重，尊前我亦荣。",
      "何须身自得，将相是门生。"
    ]
  },
  {
    "id": "4cf437765d7e379adf3dd74caaa5f103",
    "title": "筝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "云髻飘萧绿，花颜旖旎红。",
      "双眸剪秋水，十指剥春葱。",
      "楚艳为门阀，秦声是女工。",
      "甲明银玓瓅，柱触玉玲珑。",
      "猿苦啼嫌月，莺娇语䛏风。",
      "移愁来手底，送恨入弦中。",
      "赵瑟清相似，胡琴闹不同。",
      "慢弹回断雁，急奏转飞蓬。",
      "霜佩锵还委，冰泉咽复通。",
      "珠联千拍碎，刀截一声终。",
      "倚丽精神定，矜能意态融。",
      "歇时情不断，休去思无穷。",
      "灯下青春夜，尊前白首翁。",
      "且听应得在，老耳未多聋。"
    ]
  },
  {
    "id": "4cf437765d7e379a72455c4f96e76d17",
    "title": "洛中春游呈诸亲友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "莫叹年将暮，须怜岁又新。",
      "府中三遇腊，洛下五逢春。",
      "春树花珠颗，春塘水曲尘。",
      "春娃无气力，春马有精神。",
      "并辔鞭徐动，连盘酒慢巡。",
      "经过旧邻里，追逐好交亲。",
      "笑语销闲日，酣歌送老身。",
      "一生欢乐事，亦不少于人。"
    ]
  },
  {
    "id": "4cf437765d7e379a664348685af80200",
    "title": "罢府归旧居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "陋巷乘篮入，朱门挂印回。",
      "腰间抛组绶，缨上拂尘埃。",
      "屈曲闲池沼，无非手自开。",
      "青苍好竹树，亦是眼看栽。",
      "石片抬琴匣，松枝阁酒杯。",
      "此生终老处，昨日却归来。"
    ]
  },
  {
    "id": "4cf437765d7e379a6125997a65d6c4db",
    "title": "裴常侍以题蔷薇架十八韵见示因广为三十韵以和之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "托质依高架，攒花对小堂。",
      "晚开春去后，独秀院中央。",
      "霁景朱明早，芳时白昼长。",
      "秾因天与色，丽共日争光。",
      "剪碧排千萼，研朱染万房。",
      "烟条涂石绿，粉蕊扑雌黄。",
      "根动彤云涌，枝摇赤羽翔。",
      "九微灯炫转，七宝帐荧煌。",
      "淑气熏行径，清阴接步廊。",
      "照梁迷藻棁，耀壁变雕墙。",
      "烂若丛然火，殷于叶得霜。",
      "胭脂含脸笑，苏合裛衣香。",
      "浃洽濡晨露，玲珑漏夕阳。",
      "合罗排勘缬，醉晕浅深妆。",
      "乍见疑回面，遥看误断肠。",
      "风朝舞飞燕，雨夜泣萧娘。",
      "桃李惭无语，芝兰让不芳。",
      "山榴何细碎，石竹苦寻常。",
      "蕙惨偎栏避，莲羞映浦藏。",
      "怯教蕉叶战，妒得柳花狂。",
      "岂可轻嘲咏，应须痛比方。",
      "画屏风自展，绣伞盖谁张。",
      "翠锦挑成字，丹砂印著行。",
      "猩猩凝血点，瑟瑟蹙金匡。",
      "散乱萎红片，尖纤嫩紫芒。",
      "触僧飘毳褐，留妓冒罗裳。",
      "寡和阳春曲，多情骑省郎。",
      "缘夸美颜色，引出好文章。",
      "东顾辞仁里，西归入帝乡。",
      "假如君爱杀，留着莫移将。"
    ]
  },
  {
    "id": "4cf437765d7e379a9cfd0a7c8db46ea9",
    "title": "重修香山寺毕题二十二韵以纪之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "阙塞龙门口，祇园鹫岭头。",
      "曾随减劫坏，今遇胜缘修。",
      "再莹新金刹，重装旧石楼。",
      "病僧皆引起，忙客亦淹留。",
      "四望穷沙界，孤标出赡州。",
      "地图铺洛邑，天柱倚嵩丘。",
      "两面苍苍岸，中心瑟瑟流。",
      "波翻八滩雪，堰护一潭油。",
      "台殿朝弥丽，房廊夜更幽。",
      "千花高下塔，一叶往来舟。",
      "岫合云初吐，林开雾半收。",
      "静闻樵子语，远听棹郎讴。",
      "官散殊无事，身闲甚自由。",
      "吟来携笔砚，宿去抱衾裯。",
      "霁月当窗白，凉风满簟秋。",
      "烟香封药灶，泉冷洗茶瓯。",
      "南祖心应学，西方社可投。",
      "先宜知止足，次要悟浮休。",
      "觉路随方乐，迷涂到老愁。",
      "须除爱名障，莫作恋家囚。",
      "便合穷年住，何言竟日游。",
      "可怜终老地，此是我菟裘。"
    ]
  },
  {
    "id": "4cf437765d7e379af3e5311d6108321a",
    "title": "青毡帐二十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "合聚千羊毳，施张百子弮。",
      "骨盘边柳健，色染塞蓝鲜。",
      "北制因戎创，南移逐虏迁。",
      "汰风吹不动，御雨湿弥坚。",
      "有顶中央耸，无隅四向圆。",
      "傍通门豁尔，内密气温然。",
      "远别关山外，初安庭户前。",
      "影孤明月夜，价重苦寒年。",
      "软暖围毡毯，鎗摐束管弦。",
      "最宜霜后地，偏称雪中天。",
      "侧置低歌座，平铺小舞筵。",
      "闲多揭帘入，醉便拥袍眠。",
      "铁檠移灯背，银囊带火悬。",
      "深藏晓兰焰，闇贮宿香烟。",
      "兽炭休亲近，狐裘可弃捐。",
      "砚温融冻墨，瓶暖变春泉。",
      "蕙帐徒招隐，茅庵浪坐禅。",
      "贫僧应叹羡，寒士定留连。",
      "宾客于中接，儿孙向后传。",
      "王家夸旧物，未及此青毡。"
    ]
  },
  {
    "id": "4cf437765d7e379a1a143f189ca1fd4e",
    "title": "玩半开花赠皇甫郎中",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "勿讶春来晚，无嫌花发迟。",
      "人怜全盛日，我爱半开时。",
      "紫蜡黏为蒂，红苏点作蕤。",
      "成都新夹缬，梁汉碎胭脂。",
      "树杪真珠颗，墙头小女儿。",
      "浅深妆驳落，高下火参差。",
      "蝶戏争香朵，莺啼选稳枝。",
      "好教郎作伴，合共酒相随。",
      "醉玩无胜此，狂嘲更让谁。",
      "犹残少年兴，不似老人诗。",
      "西日凭轻照，东风莫杀吹。",
      "明朝应烂熳，后夜更离披。",
      "林下遥相忆，尊前暗有期。",
      "衔杯嚼蕊思，唯我与君知。"
    ]
  },
  {
    "id": "4cf437765d7e379ab1618228b8561052",
    "title": "西街渠中种莲叠石颇有幽致偶题小楼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朱槛低墙上，清流小阁前。",
      "雇人栽菡萏，买石造潺湲。",
      "影落江心月，声移谷口泉。",
      "闲看卷帘坐，醉听掩窗眠。",
      "路笑淘官水，家愁费料钱。",
      "是非君莫问，一对一翛然。"
    ]
  },
  {
    "id": "4cf437765d7e379aed0bdb85908c8a6a",
    "title": "喜闲",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "萧洒伊嵩下，优游黄绮间。",
      "未曾一日闷，已得六年闲。",
      "鱼鸟为徒侣，烟霞是往还。",
      "伴僧禅闭目，迎客笑开颜。",
      "兴发宵游寺，慵时昼掩关。",
      "夜来风月好，悔不宿香山。"
    ]
  },
  {
    "id": "4cf437765d7e379a909a32b92e87eff0",
    "title": "初夏闲吟兼呈韦宾客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "孟夏清和月，东都闲散官。",
      "体中无病痛，眼下未饥寒。",
      "世事闻常闷，交游见即欢。",
      "杯觞留客切，妓乐取人宽。",
      "雪鬓随身老，云心著处安。",
      "此中殊有味，试说向君看。"
    ]
  },
  {
    "id": "4cf437765d7e379ae450f63b59dc8763",
    "title": "奉酬侍中夏中雨后游城南庄见示八韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "岛树间林峦，云收雨气残。",
      "四山岚色重，五月水声寒。",
      "老鹤两三只，新篁千万竿。",
      "化成天竺寺，移得子陵滩。",
      "心觉闲弥贵，身缘健更欢。",
      "帝将风后待，人作谢公看。",
      "角里年虽老，高阳兴未阑。",
      "佳辰不见召，争免趁杯盘。"
    ]
  },
  {
    "id": "4cf437765d7e379aa0968949336bb4ee",
    "title": "杨柳枝二十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "小妓携桃叶，新声蹋柳枝。",
      "妆成剪烛后，醉起拂衫时。",
      "绣履娇行缓，花筵笑上迟。",
      "身轻委回雪，罗薄透凝脂。",
      "笙引簧频暖，筝催柱数移。",
      "乐童翻怨调，才子与妍词。",
      "便想人如树，先将发比丝。",
      "风条摇两带，烟叶贴双眉。",
      "口动樱桃破，鬟低翡翠垂。",
      "枝柔腰袅娜，荑嫩手葳蕤。",
      "唳鹤啨呼侣，哀猿夜叫儿。",
      "玉敲音历历，珠贯字累累。",
      "袖为收声点，钗因赴节遗。",
      "重重遍头别，一一拍心知。",
      "塞北愁攀折，江南苦别离。",
      "黄遮金谷岸，绿映杏园池。",
      "春惜芳华好，秋怜颜色衰。",
      "取来歌里唱，胜向笛中吹。",
      "曲罢那能别，情多不自持。",
      "缠头无别物，一首断肠诗。"
    ]
  },
  {
    "id": "4cf437765d7e379add80259dce8fb81b",
    "title": "答皇甫十郎中秋深酒熟见忆",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烟景冷苍茫，秋深夜夜霜。",
      "为思池上酌，先觉瓮头香。",
      "未暇倾巾漉，还应染指尝。",
      "醍醐惭气味，琥珀让晶光。",
      "若许陪歌席，须容散道场。",
      "月终斋戒毕，犹及菊花黄。"
    ]
  },
  {
    "id": "4cf437765d7e379a02bac2e22d739d99",
    "title": "白羽扇",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "素是自然色，圆因裁制功。",
      "飒如松起籁，飘似鹤翻空。",
      "盛夏不销雪，终年无尽风。",
      "引秋生手里，藏月入怀中。",
      "麈尾斑非疋，蒲葵陋不同。",
      "何人称相对，清瘦白须翁。"
    ]
  },
  {
    "id": "4cf437765d7e379a0c09ef517a0332c6",
    "title": "闲园独赏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "午后郊园静，晴来景物新。",
      "雨添山气色，风借水精神。",
      "永日若为度，独游何所亲。",
      "仙禽狎君子，芳树倚佳人。",
      "蚁斗王争肉，蜗移舍逐身。",
      "蝶双知伉俪，蜂分见君臣。",
      "蠢蠕形虽小，逍遥性即均。",
      "不知鹏与鴳，相去几微尘。"
    ]
  },
  {
    "id": "4cf437765d7e379a4e57b04bbb1d4500",
    "title": "诏授同州刺史病不赴任因咏所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "同州慵不去，此意复谁知。",
      "诚爱俸钱厚，其如身力衰。",
      "可怜病判案，何似醉吟诗。",
      "劳逸悬相远，行藏决不疑。",
      "徒烦人劝谏，只合自寻思。",
      "白发来无限，青山去有期。",
      "野心惟怕闹，家口莫愁饥。",
      "卖却新昌宅，聊充送老资。"
    ]
  },
  {
    "id": "4cf437765d7e379a301a86cd713d8521",
    "title": "咏老赠梦得",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "与君俱老也，自问老何如。",
      "眼涩夜先卧，头慵朝未梳。",
      "有时扶杖出，尽日闭门居。",
      "懒照新磨镜，休看小字书。",
      "情于故人重，迹共少年疏。",
      "唯是闲谈兴，相逢尚有馀。"
    ]
  },
  {
    "id": "4cf437765d7e379aa33647d90f9cc590",
    "title": "奉和裴令公新成午桥庄绿野堂即事",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "旧径开桃李，新池凿凤皇。",
      "只添丞相阁，不改午桥庄。",
      "远处尘埃少，闲中日月长。",
      "青山为外屏，绿野是前堂。",
      "引水多随势，栽松不趁行。",
      "年华玩风景，春事看农桑。",
      "花妒谢家妓，兰偷荀令香。",
      "游丝飘酒席，瀑布溅琴床。",
      "巢许终身稳，萧曹到老忙。",
      "千年落公便，进退处中央。"
    ]
  },
  {
    "id": "4cf437765d7e379af45b8257e708e904",
    "title": "自题小草亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "新结一茅茨，规模俭且卑。",
      "土阶全垒块，山木半留皮。",
      "阴合连藤架，丛香近菊篱。",
      "壁宜藜杖倚，门称荻帘垂。",
      "窗里风清夜，檐间月好时。",
      "留连尝酒客，句引坐禅师。",
      "伴宿双栖鹤，扶行一侍儿。",
      "绿醅量盏饮，红稻约升炊。",
      "龌龊豪家笑，酸寒富室欺。",
      "陶庐闲自爱，颜巷陋谁知。",
      "蝼蚁谋深穴，鹪鹩占小枝。",
      "各随其分足，焉用有馀为。"
    ]
  },
  {
    "id": "4cf437765d7e379aad182134184c56a8",
    "title": "自咏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "细故随缘尽，衰形具体微。",
      "斗闲僧尚闹，较瘦鹤犹肥。",
      "老遣宽裁袜，寒教厚絮衣。",
      "马从衔草展，鸡任啄笼飞。",
      "只要天和在，无令物性违。",
      "自馀君莫问，何是复何非。"
    ]
  },
  {
    "id": "4cf437765d7e379af07a05a4b00c0074",
    "title": "新亭病后独坐招李侍郎公垂",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "新亭未有客，景日独何为。",
      "趁暖泥茶灶，防寒夹竹篱。",
      "头风初定后，眼暗欲明时。",
      "浅把三分酒，闲题数句诗。",
      "应须置两榻，一榻待公垂。"
    ]
  },
  {
    "id": "4cf437765d7e379ae50c92f0ce7d8434",
    "title": "残春咏怀赠杨慕巢侍郎",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "位逾三品日，年过六旬时。",
      "不道官班下，其如筋力衰。",
      "犹怜好风景，转重旧亲知。",
      "少壮难重得，欢娱且强为。",
      "兴来池上酌，醉出袖中诗。",
      "静话开襟久，闲吟放盏迟。",
      "落花无限雪，残鬓几多丝。",
      "莫说伤心事，春翁易酒悲。"
    ]
  },
  {
    "id": "4cf437765d7e379af1a2e2854e715897",
    "title": "春尽日天津桥醉吟偶",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "宿雨洗天津，无泥未有尘。",
      "初晴迎早夏，落照送残春。",
      "兴发诗随口，狂来酒寄身。",
      "水边行嵬峨，桥上立逡巡。",
      "疏傅心情老，吴公政化新。",
      "三川徒有主，风景属闲人。"
    ]
  },
  {
    "id": "4cf437765d7e379ac05c9dfabdce858d",
    "title": "秋霖中奉裴令公见招早出赴会马上先寄六韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "雨暗三秋日，泥深一尺时。",
      "老人平旦出，自问欲何之。",
      "不是寻医药，非干送别离。",
      "素书传好语，绛帐赴佳期。",
      "续借桃花马，催迎杨柳姬。",
      "只愁张录事，罚我怪来迟。"
    ]
  },
  {
    "id": "4cf437765d7e379aea31ca4923faf77b",
    "title": "八月三日夜作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "露白月微明，天凉景物清。",
      "草头珠颗冷，楼角玉钩生。",
      "气爽衣裳健，风疏砧杵鸣。",
      "夜衾香有思，秋簟冷无情。",
      "梦短眠频觉，宵长起暂行。",
      "烛凝临晓影，虫怨欲寒声。",
      "槿老花先尽，莲凋子始成。",
      "四时无了日，何用叹衰荣。"
    ]
  },
  {
    "id": "4cf437765d7e379a3d493b05a262737f",
    "title": "奉酬淮南牛相公思黯见寄二十四韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白老忘机客，牛公济世贤。",
      "鸥栖心恋水，鹏举翅摩天。",
      "累就优闲秩，连操造化权。",
      "贫司甚萧洒，荣路自喧阗。",
      "望苑三千日，台阶十五年。",
      "是人皆弃忘，何物不陶甄。",
      "篮舆游嵩岭，油幢镇海壖。",
      "竹篙撑钓艇，金甲拥楼船。",
      "雪夜寻僧舍，春朝列妓筵。",
      "长斋俨香火，密宴簇花钿。",
      "自觉闲胜闹，遥知醉笑禅。",
      "是非分未定，会合杳无缘。",
      "我正思杨府，君应望洛川。",
      "西来风袅袅，南去雁连连。",
      "日落龙门外，潮生瓜步前。",
      "秋同一时尽，月共两乡圆。",
      "旧眷交欢在，新文气调全。",
      "惭无白雪曲，难答碧云篇。",
      "金谷诗谁赏，芜城赋众传。",
      "珠应哂鱼目，铅未伏龙泉。",
      "远讯惊魔物，深情寄酒钱。",
      "霜纨一百疋，玉柱十三弦。",
      "楚醴来尊里，秦声送耳边。",
      "何时红烛下，相对一陶然。"
    ]
  },
  {
    "id": "4cf437765d7e379a5b9e6e75173663d6",
    "title": "闲游即事",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "郊野游行熟，村园次第过。",
      "蓦山寻浥涧，蹋水渡伊河。",
      "寒食青青草，春风瑟瑟波。",
      "逢人共杯酒，随马有笙歌。",
      "胜事经非少，芳辰过亦多。",
      "还须自知分，不老拟如何。"
    ]
  },
  {
    "id": "4cf437765d7e379a13537eb24bc2f4ee",
    "title": "六十六其一",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "七十欠四岁，此生那足论。",
      "每因悲物故，还且喜身存。",
      "安得头长黑，争教眼不昏。",
      "交游成拱木，婢仆见曾孙。",
      "瘦觉腰金重，衰怜鬓雪繁。",
      "将何理老病，应付与空门。"
    ]
  },
  {
    "id": "4cf437765d7e379a6abb8a863ebdb8e0",
    "title": "池上早春即事招",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "老更惊年改，闲先觉日长。",
      "晴熏榆荚黑，春染柳梢黄。",
      "云破山呈色，冰融水放光。",
      "低平稳船舫，轻暖好衣裳。",
      "白角三升榼，红茵六尺床。",
      "偶游难得伴，独醉不成狂。",
      "我有中心乐，君无外事忙。",
      "经过莫慵懒，相去两三坊。"
    ]
  },
  {
    "id": "4cf437765d7e379a5a465b762b01ed3b",
    "title": "晚春欲携酒寻沈四著作先以六韵寄之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "病容衰惨澹，芳景晚蹉跎。",
      "无计留春得，争能奈老何。",
      "篇章慵报答，杯宴喜经过。",
      "顾我酒狂久，负君诗债多。",
      "敢辞携绿蚁，只愿见青娥。",
      "最忆阳关唱，真珠一串歌。"
    ]
  },
  {
    "id": "4cf437765d7e379a6ba83becf2b1cb0d",
    "title": "三月三日祓禊洛滨",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三月草萋萋，黄莺歇又啼。",
      "柳桥晴有絮，沙路润无泥。",
      "禊事修初半，游人到欲齐。",
      "金钿耀桃李，丝管骇凫鹥。",
      "转岸回船尾，临流簇马蹄。",
      "闹翻扬子渡，蹋破魏王堤。",
      "妓接谢公宴，诗陪荀令题。",
      "舟同李膺泛，醴为穆生携。",
      "水引春心荡，花牵醉眼迷。",
      "尘街从鼓动，烟树任鸦栖。",
      "舞急红腰软，歌迟翠黛低。",
      "夜归何用烛，新月凤楼西。"
    ]
  },
  {
    "id": "4cf437765d7e379a10738f83e978f334",
    "title": "感事",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "服气崔常侍，烧丹郑舍人。",
      "常期生羽翼，那忽化灰尘。",
      "每遇凄凉事，还思潦倒身。",
      "唯知趁杯酒，不解炼金银。",
      "睡适三尸性，慵安五藏神。",
      "无忧亦无喜，六十六年春。"
    ]
  },
  {
    "id": "4cf437765d7e379ae5ab42690f84e813",
    "title": "幽居早秋闲咏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "幽僻嚣尘外，清凉水木间。",
      "卧风秋拂簟，步月夜开关。",
      "且得身安泰，从他世险艰。",
      "但休争要路，不必入深山。",
      "轩鹤留何用，泉鱼放不还。",
      "谁人知此味，临老十年闲。"
    ]
  },
  {
    "id": "4cf437765d7e379a5e3dee4787f172a4",
    "title": "和令狐仆射小饮听阮咸",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "掩抑复凄清，非琴不是筝。",
      "还弹乐府曲，别占阮家名。",
      "古调何人识，初闻满座惊。",
      "落盘珠历历，摇佩玉琤琤。",
      "似劝杯中物，如含林下情。",
      "时移音律改，岂是昔时声。"
    ]
  },
  {
    "id": "4cf437765d7e379a60301a91c89f9139",
    "title": "和东川杨慕巢尚书府中独坐感戚在怀见寄十四韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我是知君者，君今意若何。",
      "穷通时不定，苦乐事相和。",
      "东蜀欢殊渥，西江叹逝波。",
      "只缘荣贵极，翻使感伤多。",
      "行断风惊雁，年侵日下坡。",
      "片心休惨戚，双鬓已蹉跎。",
      "紫绶黄金印，青幢白玉珂。",
      "老将荣补贴，愁用道销磨。",
      "外府饶杯酒，中堂有绮罗。",
      "应须引满饮，何不放狂歌？",
      "锦水通巴峡，香山对洛河。",
      "将军驰铁马，少傅步铜驼。",
      "深契怜松竹，高情忆薜萝。",
      "悬车年甚远，未敢故相过。"
    ]
  },
  {
    "id": "4cf437765d7e379a2b6758d555f06e1c",
    "title": "分司洛中多暇数与诸客宴游醉后狂吟偶成十韵因招梦得宾客兼呈思黯奇章公",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "性与时相远，身将世两忘。",
      "寄名朝士籍，寓兴少年场。",
      "老岂无谈笑，贫犹有酒浆。",
      "随时来伴侣，逐日用风光。",
      "数数游何爽，些些病未妨。",
      "天教荣启乐，人恕接舆狂。",
      "改业为逋客，移家住醉乡。",
      "不论招梦得，兼拟诱奇章。",
      "要路风波险，权门市井忙。",
      "世间无可恋，不是不思量。"
    ]
  },
  {
    "id": "4cf437765d7e379afd74525d61752893",
    "title": "小岁日喜谈氏外孙女孩满月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今旦夫妻喜，他人岂得知。",
      "自嗟生女晚，敢讶见孙迟。",
      "物以稀为贵，情因老更慈。",
      "新年逢吉日，满月乞名时。",
      "桂燎熏花果，兰汤洗玉肌。",
      "怀中有可抱，何必是男儿。"
    ]
  },
  {
    "id": "4cf437765d7e379a06572a0433ab59cf",
    "title": "酬梦得以予五月长斋延僧徒绝宾友见戏十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "宾客懒逢迎，翛然池馆清。",
      "檐闲空燕语，林静未蝉鸣。",
      "荤血还休食，杯觞亦罢倾。",
      "三春多放逸，五月暂修行。",
      "香印朝烟细，纱灯夕焰明。",
      "交游诸长老，师事古先生。",
      "禅后心弥寂，斋来体更轻。",
      "不唯忘肉味，兼拟灭风情。",
      "蒙以声闻待，难将戏论争。",
      "虚空若有佛，灵运恐先成。"
    ]
  },
  {
    "id": "4cf437765d7e379a129563bf1b2dc553",
    "title": "奉和思黯相公以李苏州所寄太湖石奇状绝伦因题二十韵见示兼呈梦得",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "错落复崔嵬，苍然玉一堆。",
      "峰骈仙掌出，罅坼剑门开。",
      "峭顶高危矣，盘根下壮哉。",
      "精神欺竹树，气色压亭台。",
      "隐起磷磷状，凝成瑟瑟胚。",
      "廉棱露锋刃，清越扣琼瑰。",
      "岌嶪形将动，巍峨势欲摧。",
      "奇应潜鬼怪，灵合蓄云雷。",
      "黛润沾新雨，斑明点古苔。",
      "未曾栖鸟雀，不肯染尘埃。",
      "尖削琅玕笋，洼剜玛瑙罍。",
      "海神移碣石，画障簇天台。",
      "在世为尤物，如人负逸才。",
      "渡江一苇载，入洛五丁推。",
      "出处虽无意，升沉亦有媒。",
      "拔从水府底，置向相庭隈。",
      "对称吟诗句，看宜把酒杯。",
      "终随金砺用，不学玉山颓。",
      "疏傅心偏爱，园公眼屡回。",
      "共嗟无此分，虚管太湖来。"
    ]
  },
  {
    "id": "4cf437765d7e379a63f769a31578a780",
    "title": "晚夏闲居绝无宾客欲寻梦得先寄此诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鱼笋朝餐饱，蕉纱暑服轻。",
      "欲为窗下寝，先傍水边行。",
      "晴引鹤双舞，秋生蝉一声。",
      "无人解相访，有酒共谁倾。",
      "老更谙时事，闲多见物情。",
      "只应刘与白，二叟自相迎。"
    ]
  },
  {
    "id": "4cf437765d7e379ab31a43858242729b",
    "title": "三年冬随事铺设小堂寝处稍似稳暖因念衰病偶吟所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "小宅非全陋，中堂不甚卑。",
      "聊堪会亲族，足以贮妻儿。",
      "暖帐迎冬设，温炉向夜施。",
      "裘新青兔褐，褥软白猿皮。",
      "似鹿眠深草，如鸡宿稳枝。",
      "逐身安枕席，随事有屏帷。",
      "病致衰残早，贫营活计迟。",
      "由来蚕老后，方是茧成时。"
    ]
  },
  {
    "id": "4cf437765d7e379a5af74ffc915dbfbb",
    "title": "自罢河南已换七尹每一入府怅然旧游因宿内厅偶题西壁兼呈韦尹常侍",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "每入河南府，依然似到家。",
      "杯尝七尹酒，树看十年花。",
      "且健须欢喜，虽衰莫叹嗟。",
      "迎门无故吏，侍坐有新娃。",
      "暖阁谋宵宴，寒庭放晚衙。",
      "主人留宿定，一任夕阳斜。"
    ]
  },
  {
    "id": "4cf437765d7e379ad8ae6c4118d86322",
    "title": "书事咏怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "官俸将生计，虽贫岂敢嫌。",
      "金多输陆贾，酒足胜陶潜。",
      "床暖僧敷坐，楼晴妓卷帘。",
      "日遭斋破用，春赖闰加添。",
      "老向欢弥切，狂于饮不廉。",
      "十年闲未足，亦恐涉无厌。"
    ]
  },
  {
    "id": "4cf437765d7e379ae30d8c832bc9347a",
    "title": "时热少客因咏所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "冠栉心多懒，逢迎兴渐微。",
      "况当时热甚，幸遇客来稀。",
      "湿洒池边地，凉开竹下扉。",
      "露床青篾簟，风架白蕉衣。",
      "院静留僧宿，楼空放妓归。",
      "衰残强欢宴，此事久知非。"
    ]
  },
  {
    "id": "4cf437765d7e379a435eab38ffcc5e46",
    "title": "雪朝乘兴欲诣李司徒留守先以五韵戏之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜寒生酒思，晓雪引诗情。",
      "热饮一两盏，冷吟三五声。",
      "铺花怜地冻，销玉畏天晴。",
      "好拂乌巾出，宜披鹤氅行。",
      "梁园应有兴，何不召邹生。"
    ]
  },
  {
    "id": "4cf437765d7e379a84a0b91e16c09118",
    "title": "春池闲泛",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "绿塘新水平，红槛小舟轻。",
      "解缆随风去，开襟信意行。",
      "浅怜清演漾，深爱绿澄泓。",
      "白扑柳飞絮，红浮桃落英。",
      "古文科斗出，新叶剪刀生。",
      "树集莺朋友，云行雁弟兄。",
      "飞沈皆适性，酣咏自怡情。",
      "花助银杯气，松添玉轸声。",
      "鱼跳何事乐，鸥起复谁惊。",
      "莫唱沧浪曲，无尘可濯缨。"
    ]
  },
  {
    "id": "4cf437765d7e379a58cfad31424e0c41",
    "title": "闲居自题戏招宿客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水畔竹林边，闲居二十年。",
      "健常携酒出，病即掩门眠。",
      "解绶收朝佩，褰裳出野船。",
      "屏除身外物，摆落世间缘。",
      "报曙窗何早，知秋簟最先。",
      "微风深树里，斜日小楼前。",
      "渠口添新石，篱根写乱泉。",
      "欲招同宿客，谁解爱潺湲。"
    ]
  },
  {
    "id": "4cf437765d7e379af6b59d220f0bb7d2",
    "title": "寄题馀杭郡楼兼呈裴使君",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "官历二十政，宦游三十秋。",
      "江山与风月，最忆是杭州。",
      "北郭沙堤尾，西湖石岸头。",
      "绿觞春送客，红烛夜回舟。",
      "不敢言遗爱，空知念旧游。",
      "凭君吟此句，题向望涛楼。"
    ]
  },
  {
    "id": "4cf437765d7e379a47c1b91324f4d6ff",
    "title": "对新家酝玩自种花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "香曲亲看造，芳丛手自栽。",
      "迎春报酒熟，垂老看花开。",
      "红蜡半含萼，绿油新酦醅。",
      "玲珑五六树，潋滟两三杯。",
      "恐有狂风起，愁无好客来。",
      "独酣还独语，待取月明回。"
    ]
  },
  {
    "id": "4cf437765d7e379a64e11915b0ff1ba2",
    "title": "醉中得上都亲友书以予停俸多时忧问贫乏偶乘酒兴咏而报之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "头白醉昏昏，狂歌秋复春。",
      "一生耽酒客，五度弃官人。",
      "异世陶元亮，前生刘伯伦。",
      "卧将琴作枕，行以锸随身。",
      "岁要衣三对，年支谷一囷。",
      "园葵烹佐饭，林叶扫添薪。",
      "没齿甘蔬食，摇头谢缙绅。",
      "自能抛爵禄，终不恼交亲。",
      "但得杯中渌，从生甑上尘。",
      "烦君问生计，忧醒不忧贫。"
    ]
  },
  {
    "id": "4cf437765d7e379ad11ef983fbea2923",
    "title": "昨日复今辰",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨日复今辰，悠悠七十春。",
      "所经多故处，却想似前身。",
      "散秩优游老，闲居净洁贫。",
      "螺杯中有物，鹤氅上无尘。",
      "解佩收朝带，抽簪换野巾。",
      "风仪与名号，别是一生人。"
    ]
  },
  {
    "id": "4cf437765d7e379ac2771d46ecf4d416",
    "title": "不与老为期",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不与老为期，因何两鬓丝。",
      "才应免夭促，便已及衰羸。",
      "昨夜梦何在，明朝身不知。",
      "百忧非我所，三乐是吾师。",
      "闭目常闲坐，低头每静思。",
      "存神机虑息，养气语言迟。",
      "行亦携诗箧，眠多枕酒卮。",
      "自惭无一事，少有不安时。"
    ]
  },
  {
    "id": "4cf437765d7e379aee8e1b012a5c0d44",
    "title": "斋居春久感事遣怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "斋戒坐三旬，笙歌发四邻。",
      "月明停酒夜，眼闇看花人。",
      "赖学空为观，深知念是尘。",
      "犹思闲语笑，未忘旧交亲。",
      "久作龙门主，多为兔苑宾。",
      "水嬉歌尽日，雪宴烛通晨。",
      "事事皆过分，时时自问身。",
      "风光抛得也，七十四年春。"
    ]
  },
  {
    "id": "4cf437765d7e379af1a043136e254195",
    "title": "闲居贫活计",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "冠盖闲居少，箪瓢陋巷深。",
      "称家开户牖，量力置园林。",
      "俭薄身都惯，营为力不任。",
      "饥烹一斤肉，暖卧两重衾。",
      "尊有陶潜酒，囊无陆贾金。",
      "莫嫌贫活计，更富即劳心。"
    ]
  },
  {
    "id": "4cf437765d7e379a14871569083a3c66",
    "title": "和李相公留守题漕上新桥六韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "选石铺新路，安桥压古堤。",
      "似从银汉下，落傍玉川西。",
      "影定栏杆倒，标高华表齐。",
      "烟开虹半见，月冷鹤双栖。",
      "材映夔龙小，功嫌元凯低。",
      "从容济世后，馀力及黔黎。"
    ]
  },
  {
    "id": "4cf437765d7e379af513bfd2ae03684f",
    "title": "喜老自嘲",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "面黑头雪白，自嫌还自怜。",
      "毛龟蓍下老，蝙蝠鼠中仙。",
      "名籍同逋客，衣装类古贤。",
      "裘轻被白氎，靴暖蹋乌毡。",
      "周易休开卦，陶琴不上弦。",
      "任从人弃掷，自与我周旋。",
      "铁马因疲退，铅刀以钝全。",
      "行开第八秩，可谓尽天年。"
    ]
  },
  {
    "id": "4cf437765d7e379a34577d125465acc0",
    "title": "自咏老身示诸家属",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "寿及七十五，俸沾五十千。",
      "夫妻偕老日，甥侄聚居年。",
      "粥美尝新米，袍温换故绵。",
      "家居虽濩落，眷属幸团圆。",
      "置榻素屏下，移炉青帐前。",
      "书听孙子读，汤看侍儿煎。",
      "走笔还诗债，抽衣当药钱。",
      "支分闲事了，爬背向阳眠。"
    ]
  },
  {
    "id": "4cf437765d7e379afa85aea7700d6e93",
    "title": "斋居偶作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "童子装炉火，行添一炷香。",
      "老翁持麈尾，坐拂半张床。",
      "卷缦看天色，移斋近日阳。",
      "甘鲜新饼果，稳暖旧衣裳。",
      "止足安生理，悠闲乐性场。",
      "是非一以遣，动静百无妨。",
      "岂有物相累，兼无情可忘。",
      "不须忧老病，心是自医王。"
    ]
  },
  {
    "id": "4cf437765d7e379a76adaf8bf3913577",
    "title": "窗中列远岫",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "天静秋山好，窗开晓翠通。",
      "遥怜峰窈窕，不隔竹朦胧。",
      "万点当虚室，千重叠远空。",
      "列檐攒秀气，缘隙助清风。",
      "碧爱新晴后，明宜反照中。",
      "宣城郡斋在，望与古时同。"
    ]
  },
  {
    "id": "4cf437765d7e379abc6f7055a66b0dd5",
    "title": "玉水记方流",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "良璞含章久，寒泉彻底幽。",
      "矩浮光滟滟，方折浪悠悠。",
      "凌乱波纹异，萦回水性柔。",
      "似风摇浅濑，疑月落清流。",
      "潜颍应傍达，藏真岂上浮。",
      "玉人如不见，沦弃即千秋。"
    ]
  },
  {
    "id": "4cf437765d7e379a6715581ddd1d3d99",
    "title": "江南喜逢萧九彻因话长安旧游戏赠五十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆昔嬉游伴，多陪欢宴场。",
      "寓居同永乐，幽会共平康。",
      "师子寻前曲，声儿出内坊。",
      "花深态奴宅，竹错得怜堂。",
      "庭晚开红药，门闲荫绿杨。",
      "经过悉同巷，居处尽连墙。",
      "时世高梳髻，风流澹作妆。",
      "戴花红石竹，帔晕紫槟榔。",
      "鬓动悬蝉翼，钗垂小凤行。",
      "拂胸轻粉絮，暖手小香囊。",
      "选胜移银烛，邀欢举玉觞。",
      "炉烟凝麝气，酒色注鹅黄。",
      "急管停还奏，繁弦慢更张。",
      "雪飞回舞袖，尘起绕歌梁。",
      "旧曲翻调笑，新声打义扬。",
      "名情推阿轨，巧语许秋娘。",
      "风暖春将暮，星回夜未央。",
      "宴馀添粉黛，坐久换衣裳。",
      "结伴归深院，分头入洞房。",
      "彩帷开翡翠，罗荐拂鸳鸯。",
      "留宿争牵袖，贪眠各占床。",
      "绿窗笼水影，红壁背灯光。",
      "索镜收花钿，邀人解袷裆。",
      "暗娇妆靥笑，私语口脂香。",
      "怕听钟声坐，羞明映缦藏。",
      "眉残蛾翠浅，鬟解绿云长。",
      "聚散知无定，忧欢事不常。",
      "离筵开夕宴，别骑促晨装。",
      "去住青门外，留连浐水傍。",
      "车行遥寄语，马驻共相望。",
      "云雨分何处，山川共异方。",
      "野行初寂莫，店宿乍恓惶。",
      "别后嫌宵永，愁来厌岁芳。",
      "几看花结子，频见露为霜。",
      "岁月何超忽，音容坐渺茫。",
      "往还书断绝，来去梦游扬。",
      "自我辞秦地，逢君客楚乡。",
      "常嗟异岐路，忽喜共舟航。",
      "话旧堪垂泪，思乡数断肠。",
      "愁云接巫峡，泪竹近潇湘。",
      "月落江湖阔，天高节候凉。",
      "浦深烟渺渺，沙冷月苍苍。",
      "红叶江枫老，青芜驿路荒。",
      "野风吹蟋蟀，湖水浸菰蒋。",
      "帝路何由见，心期不可忘。",
      "旧游千里外，往事十年强。",
      "春昼提壶饮，秋林摘橘尝。",
      "强歌还自感，纵饮不成狂。",
      "永夜长相忆，逢君各共伤。",
      "殷勤万里意，并写赠萧郎。"
    ]
  },
  {
    "id": "4cf437765d7e379a03ad4ffd38b12daf",
    "title": "听芦管",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "幽咽新芦管，凄凉古竹枝。",
      "似临猿峡唱，疑在雁门吹。",
      "调为高多切，声缘小乍迟。",
      "粗豪嫌觱篥，细妙胜参差。",
      "云水巴南客，风沙陇上儿。",
      "屈原收泪夜，苏武断肠时。",
      "仰秣胡驹听，惊栖越鸟知。",
      "何言胡越异，闻此一同悲。"
    ]
  },
  {
    "id": "4cf437765d7e379a6d16ab57852d4436",
    "title": "宿张云举院",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不食胡麻饭，杯中自得仙。",
      "隔房招好客，可室致芳筵。",
      "美酝香醪嫩，时新异果鲜。",
      "夜深唯畏晓，坐稳不思眠。",
      "棋罢嫌无敌，诗成愧在前。",
      "明朝题壁上，谁得众人传。"
    ]
  },
  {
    "id": "4cf437765d7e379abaaf9d19b695fe78",
    "title": "秋霖即事联句三十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "萧索穷秋月，苍茫苦雨天。",
      "泄云生栋上，行潦入庭前。",
      "苔色侵三径，波声想五弦。",
      "井蛙争入户，辙鲋乱归泉。",
      "高㙧愁晨坐，空阶警夜眠。",
      "鹤鸣犹未已，蚁穴亦频迁。",
      "散漫疏还密，空蒙断复连。",
      "竹沾青玉润，荷滴白珠圆。",
      "地湿灰蛾灭，池添水马怜。",
      "有苗沾霢霂，无月弄潺湲。",
      "篱菊潜开秀，园蔬已罢鲜。",
      "断行随雁翅，孤啸耸鸢肩。",
      "桥柱黏黄菌，墙衣点绿钱。",
      "草荒行药路，沙泛钓鱼船。",
      "长者车犹阻，高人榻且悬。",
      "金乌何日见，玉爵几时传。",
      "近井桐先落，当檐石欲穿。",
      "趋风诚有恋，披雾邈无缘。",
      "廪米陈生醭，庖薪湿起烟。",
      "鸣鸡潜报晓，急景暗雕年。",
      "盖洒高松上，丝繁细柳边。",
      "拂丛时起蝶，堕叶乍惊蝉。",
      "巾角皆争垫，裙裾别似湔。",
      "人多蒙翠被，马尽著连乾。",
      "好客无来者，贫家但悄然。",
      "湿泥印鹤迹，漏壁络蜗涎。",
      "蚊聚雷侵室，鸥翻浪满川。",
      "上楼愁幂幂，绕舍厌溅溅。",
      "律候今秋矣，欢娱久旷焉。",
      "但令高兴在，晴后奉周旋。"
    ]
  },
  {
    "id": "4cf437765d7e379a1d2e7f66ae73280e",
    "title": "喜晴联句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "苦雨晴何喜，喜于未雨时。",
      "气收云物变，声乐鸟乌知。",
      "蕙泛光风圃，兰开皎月池。",
      "千峰分远近，九陌好追随。",
      "白日开天路，玄阴卷地维。",
      "馀清在林薄，新照入涟漪。",
      "碧树凉先落，青芜湿更滋。",
      "晒毛经浴鹤，曳尾出泥龟。",
      "舞去商羊速，飞来野马迟。",
      "柱边无润础，台上有游丝。",
      "桥净行尘息，堤长禁柳垂。",
      "宫城开睥睨，观阙丽罘罳。",
      "洛水澄清镇，嵩烟展翠帷。",
      "梁成虹乍见，市散蜃初移。",
      "藉草风犹暖，攀条露已晞。",
      "屋穿添碧瓦，墙缺召金锤。",
      "迥彻来双目，昏烦去四支。",
      "霞文晚焕烂，星影夕参差。",
      "爽助门庭肃，寒摧草木衰。",
      "黄乾向阳菊，红洗得霜梨。",
      "假盖闲谁惜，弹弦燥更悲。",
      "散蹄良马稳，炙背野人宜。",
      "洞户晨晖入，空庭宿雾披。",
      "推林出书目，倾笥上衣椸。",
      "道路行非阻，轩车望可期。",
      "无辞访圭窦，且愿见琼枝。",
      "山阁蓬莱客，储宫羽翼师。",
      "每优陪丽句，何暇觌英姿。",
      "玩景方搔首，怀人尚敛眉。",
      "因吟仲文什，高兴尽于斯。"
    ]
  },
  {
    "id": "4cf437765d7e379a1f14da0a74ef5a36",
    "title": "仆射来示有三春向晚四者难并之说诚哉是言辄引起题重为联句疲兵再战勍敌难降下笔之时冁然自哂走呈仆射兼简尚书",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三春今向晚，四者昔难并。",
      "借问低眉坐，何如携手行。",
      "旧游多过隙，新宴且寻盟。",
      "鹦鹉林须乐，麒麟阁未成。",
      "分阴当爱惜，迟景好逢迎。",
      "林野熏风起，楼台谷雨晴。",
      "墙低山半出，池广水初平。",
      "桥转长虹曲，舟回小鹢轻。",
      "残花犹布绣，密竹自闻笙。",
      "欲过芳菲节，难忘宴慰情。",
      "月轮行似箭，时物始如倾。",
      "见雁随兄去，听莺求友声。",
      "蕙长书带展，菰嫩剪刀生。",
      "坐密衣裳暖，堂虚丝管清。",
      "峰峦侵碧落，草木近朱明。",
      "与点非沂水，陪膺是洛城。",
      "拨醅争绿醑，卧酪待朱樱。",
      "几处能留客，何人唤解酲。",
      "旧仪尊右揆，新命宠春卿。",
      "有喜鹊频语，无机鸥不惊。",
      "青林思小隐，白雪仰芳名。",
      "访旧殊千里，登高赖九城。",
      "酂侯司管钥，疏傅傲簪缨。",
      "纶綍曾同掌，烟霄即上征。",
      "册庭尝接武，书殿忝连衡。",
      "兰室春弥馥，松心晚更贞。",
      "琴招翠羽下，钩掣紫鳞呈。",
      "只愿回乌景，谁能避兕觥。",
      "方知醉兀兀，应是走营营。",
      "凤阁鸾台路，从他年少争。"
    ]
  },
  {
    "id": "4cf437765d7e379a17461394bb738ab5",
    "title": "十年三月三十日别微之于沣上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "沣水店头春尽日，送君上马谪通川。",
      "夷陵峡口明月夜，此处逢君是偶然。",
      "一别五年方见面，相携三宿未回船。",
      "坐从日暮唯长叹，语到天明竟未眠。",
      "齿发蹉跎将五十，关河迢递过三千。",
      "生涯共寄沧江上，乡国俱抛白日边。",
      "往事渺茫都似梦，旧游流落半归泉。",
      "醉悲洒泪春杯里，吟苦支颐晓烛前。",
      "莫问龙钟恶官职，且听清脆好文篇。",
      "别来只是成诗癖，老去何曾更酒颠。",
      "各限王程须去住，重开离宴贵留连。",
      "黄牛渡北移征棹，白狗崖东卷别筵。",
      "神女台云闲缭绕，使君滩水急潺湲。",
      "风凄暝色愁杨柳，月吊宵声哭杜鹃。",
      "万丈赤幢潭底日，一条白练峡中天。",
      "君还秦地辞炎徼，我向忠州入瘴烟。",
      "未死会应相见在，又知何地复何年。"
    ]
  },
  {
    "id": "4cf437765d7e379ad3d4bc237667d0a9",
    "title": "酬元郎中同制加朝散大夫书怀见赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "命服虽同黄纸上，官班不共紫垣前。",
      "青衫脱早差三日，白发生迟校九年。",
      "曩者定交非势利，老来同病是诗篇。",
      "终身拟作卧云伴，逐月须收烧药钱。",
      "五品足为婚嫁主，绯袍著了好归田。"
    ]
  },
  {
    "id": "4cf437765d7e379afd1309ba29657a44",
    "title": "七言十二句赠驾部吴郎中七兄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "四月天气和且清，绿槐阴合沙堤平。",
      "独骑善马衔镫稳，初著单衣肢体轻。",
      "退朝下直少徒侣，归舍闭门无送迎。",
      "风生竹夜窗间卧，月照松时台上行。",
      "春酒冷尝三数盏，晓琴闲弄十馀声。",
      "幽怀静境何人别，唯有南宫老驾兄。"
    ]
  },
  {
    "id": "4cf437765d7e379a6dd6468fc9dbcc3b",
    "title": "花楼望雪命宴赋诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "连天际海白皑皑，好上高楼望一回。",
      "何处更能分道路，此时兼不认池台。",
      "万重云树山头翠，百尺花楼江畔开。",
      "素壁联题分韵句，红炉巡饮暖寒杯。",
      "冰铺湖水银为面，风卷汀沙玉作堆。",
      "绊惹舞人春艳曳，句留醉客夜裴回。",
      "输将虚白堂前鹤，失却樟亭驿后梅。",
      "别有故情偏忆得，曾经穷苦照书来。"
    ]
  },
  {
    "id": "4cf437765d7e379a2c2f463b240898fb",
    "title": "馀思未尽加为六韵重寄微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "海内声华并在身，箧中文字绝无伦。",
      "遥知独对封章草，忽忆同为献纳臣。",
      "走笔往来盈卷轴，除官递互掌丝纶。",
      "制从长庆辞高古，诗到元和体变新。",
      "各有文姬才稚齿，俱无通子继馀尘。",
      "琴书何必求王粲，与女犹胜与外人。"
    ]
  },
  {
    "id": "4cf437765d7e379a1aa8d4635e81b3f3",
    "title": "雪中即事答",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "连夜江云黄惨澹，平明山雪白模糊。",
      "银河沙涨三千里，梅岭花排一万株。",
      "北市风生飘散面，东楼日出照凝酥。",
      "谁家高士关门户，何处行人失道途？",
      "舞鹤庭前毛稍定，捣衣砧上练新铺。",
      "戏团稚女呵红手，愁坐衰翁对白须。",
      "压瘴一州除疾苦，呈丰万井尽欢娱。",
      "润含玉德怀君子，寒助霜威忆大夫。",
      "莫道烟波一水隔，何妨气候两乡殊。",
      "越中地暖多成雨，还有瑶台琼树无。"
    ]
  },
  {
    "id": "4cf437765d7e379a91d6137f292de5e0",
    "title": "重题别东楼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "东楼胜事我偏知，气象多随昏旦移。",
      "湖卷衣裳白重叠，山张屏障绿参差。",
      "海仙楼塔晴方出，江女笙箫夜始吹。",
      "春雨星攒寻蟹火，秋风霞飐弄涛旗。",
      "宴宜云髻新梳后，曲爱霓裳未拍时。",
      "太守三年嘲不尽，郡斋空作百篇诗。"
    ]
  },
  {
    "id": "4cf437765d7e379a36ebd0b3103a0b0f",
    "title": "忆杭州梅花因叙旧游寄萧协律",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三年闲闷在馀杭，曾为梅花醉几场。",
      "伍相庙边繁似雪，孤山园里丽如妆。",
      "蹋随游骑心长惜，折赠佳人手亦香。",
      "赏自初开直至落，欢因小饮便成狂。",
      "薛刘相次埋新垄，沈谢双飞出故乡。",
      "歌伴酒徒零散尽，唯残头白老萧郎。"
    ]
  },
  {
    "id": "4cf437765d7e379a2a8f3d548d78c5a6",
    "title": "登阊门闲望",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "阊门四望郁苍苍，始觉州雄土俗强。",
      "十万夫家供课税，五千子弟守封疆。",
      "阖闾城碧铺秋草，乌鹊桥红带夕阳。",
      "处处楼前飘管吹，家家门外泊舟航。",
      "云埋虎寺山藏色，月耀娃宫水放光。",
      "曾赏钱唐嫌茂苑，今来未敢苦夸张。"
    ]
  },
  {
    "id": "4cf437765d7e379aec39164b64c7e057",
    "title": "泛太湖书事寄微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烟渚云帆处处通，飘然舟似入虚空。",
      "玉杯浅酌巡初匝，金管徐吹曲未终。",
      "黄夹缬林寒有叶，碧琉璃水净无风。",
      "避旗飞鹭翩翻白，惊鼓跳鱼拨剌红。",
      "涧雪压多松偃蹇，岩泉滴久石玲珑。",
      "书为故事留湖上，吟作新诗寄浙东。",
      "军府威容从道盛，江山气色定知同。",
      "报君一事君应羡，五宿澄波皓月中。"
    ]
  },
  {
    "id": "4cf437765d7e379a27925f909ef74a4b",
    "title": "九日寄微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "眼闇头风事事妨，绕篱新菊为谁黄。",
      "闲游日久心慵倦，痛饮年深肺损伤。",
      "吴郡两回逢九月，越州四度见重阳。",
      "怕飞杯酒多分数，厌听笙歌旧曲章。",
      "蟋蟀声寒初过雨，茱萸色浅未经霜。",
      "去秋共数登高会，又被今年减一场。"
    ]
  },
  {
    "id": "4cf437765d7e379aad0c40130b27b3d8",
    "title": "和汴州令狐相公新于郡内栽竹百竿拆壁开轩旦夕对玩偶题七言五韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "梁园修竹旧传名，园废年深竹不生。",
      "千亩荒凉寻未得，百竿青翠种新成。",
      "墙开乍见重添兴，窗静时闻别有情。",
      "烟叶蒙笼侵夜色，风枝萧飒欲秋声。",
      "更登楼望尤堪重，千万人家无一茎。"
    ]
  },
  {
    "id": "4cf437765d7e379a37ebea123648af52",
    "title": "咏家酝十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "独醒从古笑灵均，长醉如今敩伯伦。",
      "旧法依稀传自杜，新方要妙得于陈。",
      "井泉王相资重九，曲糵精灵用上寅。",
      "酿糯岂劳炊范黍，撇篘何假漉陶巾。",
      "常嫌竹叶犹凡浊，始觉榴花不正真。",
      "瓮揭开时香酷烈，瓶封贮后味甘辛。",
      "捧疑明水从空化，饮似阳和满腹春。",
      "色洞玉壶无表里，光摇金盏有精神。",
      "能销忙事成闲事，转得忧人作乐人。",
      "应是世间贤圣物，与君还往拟终身。"
    ]
  },
  {
    "id": "4cf437765d7e379a911ebe2cd17ca82d",
    "title": "酬别微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "沣头峡口钱唐岸，三别都经二十年。",
      "且喜筋骸俱健在，勿嫌须鬓各皤然。",
      "君归北阙朝天帝，我住东京作地仙。",
      "博望自来非弃置，承明重入莫拘牵。",
      "醉收杯杓停灯语，寒展衾裯对枕眠。",
      "犹被分司官系绊，送君不得过甘泉。"
    ]
  },
  {
    "id": "4cf437765d7e379a681f0e8276eee76f",
    "title": "新制绫袄成感而有咏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水波文袄造新成，绫软绵匀温复轻。",
      "晨兴好拥向阳坐，晚出宜披蹋雪行。",
      "鹤氅毳疏无实事，木棉花冷得虚名。",
      "宴安往往欢侵夜，卧稳昏昏睡到明。",
      "百姓多寒无可救，一身独暖亦何情。",
      "心中为念农桑苦，耳里如闻饥冻声。",
      "争得大裘长万丈，与君都盖洛阳城。"
    ]
  },
  {
    "id": "4cf437765d7e379a2c5a66ac80d63ce5",
    "title": "拜表回闲游",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "玉佩金章紫花绶，纻衫藤带白纶巾。",
      "晨兴拜表称朝士，晚出游山作野人。",
      "达磨传心令息念，玄元留意遣同尘。",
      "八关净戒斋销日，一曲狂歌醉送春。",
      "酒肆法堂方丈室，其间岂是两般身。"
    ]
  },
  {
    "id": "4cf437765d7e379a8378aeba7db49061",
    "title": "诗酒琴人例多薄命予酷好三事雅当此科而所得已多为幸斯甚偶成狂咏聊写愧怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "爱琴爱酒爱诗客，多贱多穷多苦辛。",
      "中散步兵终不贵，孟郊张籍过于贫。",
      "一之已叹关于命，三者何堪并在身。",
      "只合飘零随草木，谁教凌厉出风尘。",
      "荣名厚禄二千石，乐饮闲游三十春。",
      "何得无厌时咄咄，犹言薄命不如人。"
    ]
  },
  {
    "id": "4cf437765d7e379a005bbe6e3277913c",
    "title": "春早秋初因时即事兼寄浙东李侍郎",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "春早秋初昼夜长，可怜天气好年光。",
      "和风细动帘帷暖，清露微凝枕簟凉。",
      "窗下晓眠初减被，池边晚坐乍移床。",
      "闲从蕙草侵阶绿，静任槐花满地黄。",
      "理曲管弦闻后院，熨衣灯火映深房。",
      "四时新景何人别，遥忆多情李侍郎。"
    ]
  },
  {
    "id": "4cf437765d7e379a6fe3eaf96c821fc4",
    "title": "春日题乾元寺上方最高峰亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "危亭绝顶四无邻，见尽三千世界春。",
      "但觉虚空无障碍，不知高下几由旬。",
      "回看官路三条线，却望都城一片尘。",
      "宾客暂游无半日，王侯不到便终身。",
      "始知天造空闲境，不为忙人富贵人。"
    ]
  },
  {
    "id": "4cf437765d7e379a7d3b262de650b1c8",
    "title": "追欢偶作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "追欢逐乐少闲时，补贴平生得事迟。",
      "何处花开曾后看，谁家酒熟不先知。",
      "石楼月下吹芦管，金谷风前舞柳枝。",
      "十听春啼变莺舌，三嫌老丑换蛾眉。",
      "乐天一过难知分，犹自咨嗟两鬓丝。"
    ]
  },
  {
    "id": "4cf437765d7e379ac55f1a13ea46cd83",
    "title": "病中诗十五首枕上作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "风疾侵凌临老头，血凝筋滞不调柔。",
      "甘从此后支离卧，赖是从前烂漫游。",
      "回思往事纷如梦，转觉馀生杳若浮。",
      "浩气自能充静室，惊飙何必荡虚舟。",
      "腹空先进松花酒，膝冷重装桂布裘。",
      "若问乐天忧病否，乐天知命了无忧。"
    ]
  },
  {
    "id": "4cf437765d7e379a5580e8fba97c714d",
    "title": "会昌二年春题池西小楼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "花边春水水边楼，一坐经今四十秋。",
      "望月桥倾三遍换，采莲船破五回修。",
      "园林一半成乔木，邻里三分作白头。",
      "苏李冥蒙随烛灭，陈樊漂泊逐萍流。",
      "虽贫眼下无妨乐，纵病心中不与愁。",
      "自笑灵光岿然在，春来游得且须游。"
    ]
  },
  {
    "id": "4cf437765d7e379a01d74f1361b31d2d",
    "title": "狂吟七言十四韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "亦知世是休明世，自想身非富贵身。",
      "但恐人间为长物，不如林下作遗民。",
      "游依二室成三友，住近双林当四邻。",
      "性海澄渟平少浪，心田洒扫净无尘。",
      "香山闲宿一千夜，梓泽连游十六春。",
      "是客相逢皆故旧，无僧每见不殷勤。",
      "药停有喜闲销疾，金尽无忧醉忘贫。",
      "补绽衣裳愧妻女，支持酒肉赖交亲。",
      "俸随日计钱盈贯，禄逐年支粟满囷。",
      "洛堰鱼鲜供取足，游村果熟馈争新。",
      "诗章人与传千首，寿命天教过七旬。",
      "点检一生徼幸事，东都除我更无人。"
    ]
  },
  {
    "id": "4cf437765d7e379a5b9be45650e41b03",
    "title": "胡吉郑刘卢张等六贤皆多年寿予亦次焉偶于弊居合成尚齿之会七老相顾既醉且欢静而思之此会稀有因成七言六韵以纪之传好事者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "七人五百七十岁，拖紫纡朱垂白须。",
      "手里无金莫嗟叹，尊中有酒且欢娱。",
      "诗吟两句神还王，酒饮三杯气尚粗。",
      "嵬峨狂歌教婢拍，婆娑醉舞遣孙扶。",
      "天年高过二疏傅，人数多于四皓图。",
      "除却三山五天竺，人间此会更应无。"
    ]
  },
  {
    "id": "4cf437765d7e379a4ca77db255c70a0f",
    "title": "闲居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "风雨萧条秋少客，门庭冷静昼多关。",
      "金羁骆马近卖却，罗袖柳枝寻放还。",
      "书卷略寻聊取睡，酒杯浅把粗开颜。",
      "眼昏入夜休看月，脚重经春不上山。",
      "心静无妨喧处寂，机忘兼觉梦中闲。",
      "是非爱恶销停尽，唯寄空身在世间。"
    ]
  },
  {
    "id": "4cf437765d7e379aa592998053a847f7",
    "title": "河阳石尚书破回鹘迎贵主过上党射鹭𪆁绘画为图猥蒙见示称叹不足以诗美之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "塞北虏郊随手破，山东贼垒掉鞭收。",
      "乌孙公主归秦地，白马将军入潞州。",
      "剑拔青鳞蛇尾活，弦抨赤羽火星流。",
      "须知鸟目犹难漏，纵有天狼岂足忧。",
      "画角三声刁斗晓，清商一部管弦秋。",
      "他时麟阁图勋业，更合何人居上头。"
    ]
  },
  {
    "id": "4cf437765d7e379adc13951aa0ee034b",
    "title": "自问此心呈诸老伴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝问此心何所思，暮问此心何所为。",
      "不入公门慵敛手，不看人面免低眉。",
      "居士室间眠得所，少年场上饮非宜。",
      "闲谈亹亹留诸老，美酝徐徐进一卮。",
      "心未曾求过分事，身常少有不安时。",
      "此心除自谋身外，更问其馀尽不知。"
    ]
  },
  {
    "id": "4cf437765d7e379a8dc04a146a5978b1",
    "title": "贺雨",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "皇帝嗣宝历，元和三年冬。",
      "自冬及春暮，不雨旱爞爞。",
      "上心念下民，惧岁成灾凶。",
      "遂下罪己诏，殷勤告万邦。",
      "帝曰予一人，继天承祖宗。",
      "忧勤不遑宁，夙夜心忡忡。",
      "元年诛刘辟，一举靖巴邛。",
      "二年戮李锜，不战安江东。",
      "顾惟眇眇德，遽有巍巍功。",
      "或者天降沴，无乃儆予躬。",
      "上思答天戒，下思致时邕。",
      "莫如率其身，慈和与俭恭。",
      "乃命罢进献，乃命赈饥穷。",
      "宥死降五刑，责己宽三农。",
      "宫女出宣徽，厩马减飞龙。",
      "庶政靡不举，皆出自宸衷。",
      "奔腾道路人，伛偻田野翁。",
      "欢呼相告报，感泣涕沾胸。",
      "顺人人心悦，先天天意从。",
      "诏下才七日，和气生冲融。",
      "凝为油油云，散作习习风。",
      "昼夜三日雨，凄凄复蒙蒙。",
      "万心春熙熙，百谷青芃芃。",
      "人变愁为喜，岁易俭为丰。",
      "乃知王者心，忧乐与众同。",
      "皇天与后土，所感无不通。",
      "冠佩何锵锵，将相及王公。",
      "蹈舞呼万岁，列贺明庭中。",
      "小臣诚愚陋，职忝金銮宫。",
      "稽首再三拜，一言献天聪。",
      "君以明为圣，臣以直为忠。",
      "敢贺有其始，亦愿有其终。"
    ]
  },
  {
    "id": "4cf437765d7e379a484140d44b2f5f79",
    "title": "读张籍古乐府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "张君何为者，业文三十春。",
      "尤工乐府诗，举代少其伦。",
      "为诗意如何，六义互铺陈。",
      "风雅比兴外，未尝著空文。",
      "读君学仙诗，可讽放佚君。",
      "读君董公诗，可诲贪暴臣。",
      "读君商女诗，可感悍妇仁。",
      "读君勤齐诗，可劝薄夫敦。",
      "上可裨教化，舒之济万民。",
      "下可理情性，卷之善一身。",
      "始从青衿岁，迨此白发新。",
      "日夜秉笔吟，心苦力亦勤。",
      "时无采诗官，委弃如泥尘。",
      "恐君百岁后，灭没人不闻。",
      "愿藏中秘书，百代不湮沦。",
      "愿播内乐府，时得闻至尊。",
      "言者志之苗，行者文之根。",
      "所以读君诗，亦知君为人。",
      "如何欲五十，官小身贱贫。",
      "病眼街西住，无人行到门。"
    ]
  },
  {
    "id": "4cf437765d7e379a231f23f73db5fb92",
    "title": "哭孔戡",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "洛阳谁不死，戡死闻长安。",
      "我是知戡者，闻之涕泫然。",
      "戡佐山东军，非义不可干。",
      "拂衣向西来，其道直如弦。",
      "从事得如此，人人以为难。",
      "人言明明代，合置在朝端。",
      "或望居谏司，有事戡必言。",
      "或望居宪府，有邪戡必弹。",
      "惜哉两不谐，没齿为闲官。",
      "竟不得一日，謇謇立君前。",
      "形骸随众人，敛葬北邙山。",
      "平生刚肠内，直气归其间。",
      "贤者为生民，生死悬在天。",
      "谓天不爱人，胡为生其贤。",
      "谓天果爱民，胡为夺其年。",
      "茫茫元化中，谁执如此权。"
    ]
  },
  {
    "id": "4cf437765d7e379a246799463c385315",
    "title": "凶宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "长安多大宅，列在街西东。",
      "往往朱门内，房廊相对空。",
      "枭鸣松桂树，狐藏兰菊丛。",
      "苍苔黄叶地，日暮多旋风。",
      "前主为将相，得罪窜巴庸。",
      "后主为公卿，寝疾殁其中。",
      "连延四五主，殃祸继相钟。",
      "自从十年来，不利主人翁。",
      "风雨坏檐隙，蛇鼠穿墙墉。",
      "人凝不敢买，日毁土木功。",
      "嗟嗟俗人心，甚矣其愚蒙。",
      "旦恐灾将至，不思祸所从。",
      "我今题此诗，欲悟迷者胸。",
      "凡为大官人，年禄多高崇。",
      "权重持难久，位高势易穷。",
      "骄者物之盈，老者数之终。",
      "四者如寇盗，日夜来相攻。",
      "假使居吉土，孰能保其躬。",
      "因小以明大，借家可喻邦。",
      "周秦宅殽函，其宅非不同。",
      "一兴八百年，一死望夷宫。",
      "寄语家与国，人凶非宅凶。"
    ]
  },
  {
    "id": "4cf437765d7e379aa30f11bcf2592cac",
    "title": "梦仙",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人有梦仙者，梦身升上清。",
      "坐乘一白鹤，前引双红旌。",
      "羽衣忽飘飘，玉鸾俄铮铮。",
      "半空直下视，人世尘冥冥。",
      "渐失乡国处，才分山水形。",
      "东海一片白，列岳五点青。",
      "须臾群仙来，相引朝玉京。",
      "安期羡门辈，列侍如公卿。",
      "仰谒玉皇帝，稽首前致诚。",
      "帝言汝仙才，努力勿自轻。",
      "却后十五年，期汝不死庭。",
      "再拜受斯言，既寤喜且惊。",
      "秘之不敢泄，誓志居岩扃。",
      "恩爱舍骨肉，饮食断膻腥。",
      "朝餐云母散，夜吸沆瀣精。",
      "空山三十载，日望辎軿迎。",
      "前期过已久，鸾鹤无来声。",
      "齿发日衰白，耳目减聪明。",
      "一朝同物化，身与粪壤并。",
      "神仙信有之，俗力非可营。",
      "苟无金骨相，不列丹台名。",
      "徒传辟谷法，虚受烧丹经。",
      "只自取勤苦，百年终不成。",
      "悲哉梦仙人，一梦误一生。"
    ]
  },
  {
    "id": "4cf437765d7e379a45d382ec9f73a1e1",
    "title": "题海图屏风",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "海水无风时，波涛安悠悠。",
      "鳞介无小大，遂性各沈浮。",
      "突兀海底鳌，首冠三神丘。",
      "钓网不能制，其来非一秋。",
      "或者不量力，谓兹鳌可求。",
      "赑屃牵不动，纶绝沈其钩。",
      "一鳌既顿颔，诸鳌齐掉头。",
      "白涛与黑浪，呼吸绕咽喉。",
      "喷风激飞廉，鼓波怒阳侯。",
      "鲸鲵得其便，张口欲吞舟。",
      "万里无活鳞，百川多倒流。",
      "遂使江汉水，朝宗意亦休。",
      "苍然屏风上，此画良有由。"
    ]
  },
  {
    "id": "4cf437765d7e379af3395bd1fc57e736",
    "title": "羸骏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "骅骝失其主，羸饿无人牧。",
      "向风嘶一声，莽苍黄河曲。",
      "蹋冰水畔立，卧雪冢间宿。",
      "岁暮田野空，寒草不满腹。",
      "岂无市骏者，尽是凡人目。",
      "相马失于瘦，遂遗千里足。",
      "村中何扰扰，有吏徵刍粟。",
      "输彼军厩中，化作驽骀肉。"
    ]
  },
  {
    "id": "4cf437765d7e379a7300ebc8bad55294",
    "title": "废琴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "丝桐合为琴，中有太古声。",
      "古声澹无味，不称今人情。",
      "玉徽光彩灭，朱弦尘土生。",
      "废弃来已久，遗音尚泠泠。",
      "不辞为君弹，纵弹人不听。",
      "何物使之然，羌笛与秦筝。"
    ]
  },
  {
    "id": "4cf437765d7e379a90042b84d1526211",
    "title": "李都尉古剑",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "古剑寒黯黯，铸来几千秋。",
      "白光纳日月，紫气排斗牛。",
      "有客借一观，爱之不敢求。",
      "湛然玉匣中，秋水澄不流。",
      "至宝有本性，精刚无与俦。",
      "可使寸寸折，不能绕指柔。",
      "愿快直士心，将断佞臣头。",
      "不愿报小怨，夜半刺私雠。",
      "劝君慎所用，无作神兵羞。"
    ]
  },
  {
    "id": "4cf437765d7e379a59ba7d810a50933f",
    "title": "云居寺孤桐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一株青玉立，千叶绿云委。",
      "亭亭五丈馀，高意犹未已。",
      "山僧年九十，清净老不死。",
      "自云手种时，一棵青桐子。",
      "直从萌芽拔，高自毫末始。",
      "四面无附枝，中心有通理。",
      "寄言立身者，孤直当如此。"
    ]
  },
  {
    "id": "4cf437765d7e379a59a5a389133ab652",
    "title": "京兆府新栽莲",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "污沟贮浊水，水上叶田田。",
      "我来一长叹，知是东溪莲。",
      "下有青泥污，馨香无复全。",
      "上有红尘扑，颜色不得鲜。",
      "物性犹如此，人事亦宜然。",
      "托根非其所，不如遭弃捐。",
      "昔在溪中日，花叶媚清涟。",
      "今来不得地，憔悴府门前。"
    ]
  },
  {
    "id": "4cf437765d7e379a6974cc8b053ae67e",
    "title": "月夜登阁避暑",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "旱久炎气盛，中人若燔烧。",
      "青风隐何处，草树不动摇。",
      "何以避暑气，无如出尘嚣。",
      "行行都门外，佛阁正岧峣。",
      "清凉近高生，烦热委静销。",
      "开襟当轩坐，意泰神飘飘。",
      "回看归路傍，禾黍尽枯焦。",
      "独善诚有计，将何救旱苗。"
    ]
  },
  {
    "id": "4cf437765d7e379a0de888052f4dfa72",
    "title": "初授拾遗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "奉诏登左掖，束带参朝议。",
      "何言初命卑，且脱风尘吏。",
      "杜甫陈子昂，才名括天地。",
      "当时非不遇，尚无过斯位。",
      "况余蹇薄者，宠至不自意。",
      "惊近白日光，惭非青云器。",
      "天子方从谏，朝廷无忌讳。",
      "岂不思匪躬，适遇时无事。",
      "受命已旬月，饱食随班次。",
      "谏纸忽盈箱，对之终自愧。"
    ]
  },
  {
    "id": "4cf437765d7e379a4937c072fa5cd6df",
    "title": "赠元稹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "自我从宦游，七年在长安。",
      "所得惟元君，乃知定交难。",
      "岂无山上苗，径寸无岁寒。",
      "岂无要津水，咫尺有波澜。",
      "之子异于是，久处誓不谖。",
      "无波古井水，有节秋竹竿。",
      "一为同心友，三及芳岁阑。",
      "花下鞍马游，雪中杯酒欢。",
      "衡门相逢迎，不具带与冠。",
      "春风日高睡，秋月夜深看。",
      "不为同登科，不为同署官。",
      "所合在方寸，心源无异端。"
    ]
  },
  {
    "id": "4cf437765d7e379a200447390a294262",
    "title": "哭刘敦质",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "小树两株柏，新土三尺坟。",
      "苍苍白露草，此地哭刘君。",
      "哭君岂无辞，辞云君子人。",
      "如何天不吊，穷悴至终身。",
      "愚者多贵寿，贤者独贱迍。",
      "龙亢彼无悔，蠖屈此不伸。",
      "哭罢持此辞，吾将诘羲文。"
    ]
  },
  {
    "id": "4cf437765d7e379aba8f87b7773bbe1e",
    "title": "答友问",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "大圭廉不割，利剑用不缺。",
      "当其斩马时，良玉不如铁。",
      "置铁在洪炉，铁消易如雪。",
      "良玉同其中，三日烧不热。",
      "君疑才与德，咏此知优劣。"
    ]
  },
  {
    "id": "4cf437765d7e379aacea7cdbbab65f91",
    "title": "杂兴三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "楚王多内宠，倾国选嫔妃。",
      "又爱从禽乐，驰骋每相随。",
      "锦韝臂花隼，罗袂控金羁。",
      "遂习宫中女，皆如马上儿。",
      "色禽合为荒，刑政两已衰。",
      "云梦春仍猎，章华夜不归。",
      "东风二月天，春雁正离离。",
      "美人挟银镝，一发叠双飞。",
      "飞鸿惊断行，敛翅避蛾眉。",
      "君王顾之笑，弓箭生光辉。",
      "回眸语君曰，昔闻庄王时。",
      "有一愚夫人，其名曰樊姬。",
      "不有此游乐，三载断鲜肥。"
    ]
  },
  {
    "id": "4cf437765d7e379aacea7cdbe0189748",
    "title": "杂兴三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "越国政初荒，越天旱不已。",
      "风日燥水田，水涸尘飞起。",
      "国中新下令，官渠禁流水。",
      "流水不入田，壅入王宫里。",
      "馀波养鱼鸟，倒影浮楼雉。",
      "澹滟九折池，萦回十馀里。",
      "四月芰荷发，越王日游嬉。",
      "左右好风来，香动芙蓉蕊。",
      "但爱芙蓉香，又种芙蓉子。",
      "不念阊门外，千里稻苗死。"
    ]
  },
  {
    "id": "4cf437765d7e379aacea7cdb509429a1",
    "title": "杂兴三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吴王心日侈，服玩尽奇瑰。",
      "身卧翠羽帐，手持红玉杯。",
      "冠垂明月珠，带束通天犀。",
      "行动自矜顾，数步一裴回。",
      "小人知所好，怀宝四方来。",
      "奸邪得藉手，从此幸门开。",
      "古称国之宝，谷米与贤才。",
      "今看君王眼，视之如尘灰。",
      "伍员谏已死，浮尸去不回。",
      "姑苏台下草，麋鹿暗生麑。"
    ]
  },
  {
    "id": "4cf437765d7e379ac55eab8a2eb24e89",
    "title": "宿紫阁山北村",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晨游紫阁峰，暮宿山下村。",
      "村老见余喜，为余开一尊。",
      "举杯未及饮，暴卒来入门。",
      "紫衣挟刀斧，草草十馀人。",
      "夺我席上酒，掣我盘中飧。",
      "主人退后立，敛手反如宾。",
      "中庭有奇树，种来三十春。",
      "主人惜不得，持斧断其根。",
      "口称采造家，身属神策军。",
      "主人慎勿语，中尉正承恩。"
    ]
  },
  {
    "id": "4cf437765d7e379a165171bdc50b9a3a",
    "title": "读汉书",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "禾黍与稂莠，雨来同日滋。",
      "桃李与荆棘，霜降同夜萎。",
      "草木既区别，荣枯那等夷。",
      "茫茫天地意，无乃太无私。",
      "小人与君子，用置各有宜。",
      "奈何西汉末，忠邪并信之。",
      "不然尽信忠，早绝邪臣窥。",
      "不然尽信邪，早使忠臣知。",
      "优游两不断，盛业日已衰。",
      "痛矣萧京辈，终令陷祸机。",
      "每读元成纪，愤愤令人悲。",
      "寄言为国者，不得学天时。",
      "寄言为臣者，可以鉴于斯。"
    ]
  },
  {
    "id": "4cf437765d7e379a9fb11d8e6f6dac9e",
    "title": "送王处士",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "王门岂无酒，侯门岂无肉。",
      "主人贵且骄，待客礼不足。",
      "望尘而拜者，朝夕走碌碌。",
      "王生独拂衣，遐举如云鹄。",
      "宁归白云外，饮水卧空谷。",
      "不能随众人，敛手低眉目。",
      "扣门与我别，酤酒留君宿。",
      "好去采薇人，终南山正绿。"
    ]
  },
  {
    "id": "4cf437765d7e379addf61749746dcedc",
    "title": "纳粟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有吏夜叩门，高声催纳粟。",
      "家人不待晓，场上张灯烛。",
      "扬簸净如珠，一车三十斛。",
      "犹忧纳不中，鞭责及僮仆。",
      "昔余谬从事，内愧才不足。",
      "连授四命官，坐尸十年禄。",
      "常闻古人语，损益周必复。",
      "今日谅甘心，还他太仓谷。"
    ]
  },
  {
    "id": "4cf437765d7e379a25cfbbbeed1c333b",
    "title": "薛中丞",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "百人无一直，百直无一遇。",
      "借问遇者谁，正人行得路。",
      "中丞薜存诚，守直心甚固。",
      "皇明烛如日，再使秉王度。",
      "奸豪与佞巧，非不憎且惧。",
      "直道渐光明，邪谋难盖覆。",
      "每因匪躬节，知有匡时具。",
      "张为坠网纲，倚作颓檐柱。",
      "悠哉上天意，报施纷回互。",
      "自古已冥茫，从今尤不谕。",
      "岂与小人意，昏然同好恶。",
      "不然君子人，何反如朝露。",
      "裴相昨已夭，薛君今又去。",
      "以我惜贤心，五年如旦暮。",
      "况闻善人命，长短系运数。",
      "今我一涕零，岂为中丞故。"
    ]
  },
  {
    "id": "4cf437765d7e379a6314fe46660f8179",
    "title": "夏旱",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "太阴不离毕，太岁仍在午。",
      "旱日与炎风，枯燋我田亩。",
      "金石欲销铄，况兹禾与黍。",
      "嗷嗷万族中，唯农最辛苦。",
      "悯然望岁者，出门何所睹。",
      "但见棘与茨，罗生遍场圃。",
      "恶苗承沴气，欣然得其所。",
      "感此因问天，可能长不雨。"
    ]
  },
  {
    "id": "4cf437765d7e379a9938db074d5d2181",
    "title": "谕友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨夜霜一降，杀君庭中槐。",
      "干叶不待黄，索索飞下来。",
      "怜君感节物，晨起步前阶。",
      "临风蹋叶立，半日颜色哀。",
      "西望长安城，歌钟十二街。",
      "何人不欢乐，君独心悠哉。",
      "白日头上走，朱颜镜中颓。",
      "平生青云心，销化成死灰。",
      "我今赠一言，胜饮酒千杯。",
      "其言虽甚鄙，可破悒悒怀。",
      "朱门有勋贵，陋巷有颜回。",
      "穷通各问命，不系才不才。",
      "推此自豁豁，不必待安排。"
    ]
  },
  {
    "id": "4cf437765d7e379a520f3b4dd77a3795",
    "title": "丘中有一士二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "【其一】",
      "丘中有一士，不知其姓名。",
      "面色不忧苦，血气常和平。",
      "毎选隙地居，不蹋要路行。",
      "举动无尤悔，物莫与之争。",
      "藜藿不充肠，布褐不蔽形。",
      "终岁守穷饿，而无嗟叹声。",
      "岂是爱贫贱，深知时俗情。",
      "勿矜罗弋巧，鸾鹤在冥冥。",
      "【其二】",
      "丘中有一士，守道岁月深。",
      "行披带索衣，坐拍无弦琴。",
      "不饮浊泉水，不息曲木阴。",
      "所逢苟非义，粪土千黄金。",
      "乡人化其风，熏如兰在林。",
      "智愚与强弱，不忍相欺侵。",
      "我欲访其人，将行复沉吟。",
      "何必见其面，但在学其心。"
    ]
  },
  {
    "id": "4cf437765d7e379a03b7cf96311d5c79",
    "title": "新制布裘",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "桂布白似雪，吴绵软于云。",
      "布重绵且厚，为裘有馀温。",
      "朝拥坐至暮，夜覆眠达晨。",
      "谁知严冬月，支体暖如春。",
      "中夕忽有念，抚裘起逡巡。",
      "丈夫贵兼济，岂独善一身。",
      "安得万里裘，盖裹周四垠。",
      "稳暖皆如我，天下无寒人。"
    ]
  },
  {
    "id": "4cf437765d7e379a71073192109c1317",
    "title": "杏园中枣树",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人言百果中，唯枣凡且鄙。",
      "皮皴似龟手，叶小如鼠耳。",
      "胡为不自知，生花此园里。",
      "岂宜遇攀玩，幸免遭伤毁。",
      "二月曲江头，杂英红旖旎。",
      "枣亦在其间，如嫫对西子。",
      "东风不择木，吹喣长未已。",
      "眼看欲合抱，得尽生生理。",
      "寄言游春客，乞君一回视。",
      "君爱绕指柔，从君怜柳杞。",
      "君求悦目艳，不敢争桃李。",
      "君若作大车，轮轴材须此。"
    ]
  },
  {
    "id": "4cf437765d7e379ae0ea3e429e7256a8",
    "title": "虾蟆",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "嘉鱼荐宗朝，灵龟贡邦家。",
      "应龙能致雨，润我百谷芽。",
      "蠢蠢水族中，无用者虾蟆。",
      "形秽肌肉腥，出没于泥沙。",
      "六月七月交，时雨正滂沱。",
      "虾蟆得其志，快乐无以加。",
      "地既蕃其生，使之族类多。",
      "天又与其声，得以相諠哗。",
      "岂惟玉池上，污君清冷波。",
      "可独瑶瑟前，乱君鹿鸣歌。",
      "常恐飞上天，跳跃随姮娥。",
      "往往蚀明月，遣君无奈何。"
    ]
  },
  {
    "id": "4cf437765d7e379aee5fd4215ed2ab38",
    "title": "寄隐者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "卖药向都城，行憩青门树。",
      "道逢驰驿者，色有非常惧。",
      "亲族走相送，欲别不敢住。",
      "私怪问道旁，何人复何故。",
      "云是右丞相，当国握枢务。",
      "禄厚食万钱，恩深日三顾。",
      "昨日延英对，今日崖州去。",
      "由来君臣间，宠辱在朝暮。",
      "青青东郊草，中有归山路。",
      "归去卧云人，谋身计非误。"
    ]
  },
  {
    "id": "4cf437765d7e379a5406a8b3ed2a9a74",
    "title": "放鱼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晓日提竹篮，家僮买春蔬。",
      "青青芹蕨下，叠卧双白鱼。",
      "无声但呀呀，以气相喣濡。",
      "倾篮写地上，拨剌长尺馀。",
      "岂唯刀机忧，坐见蝼蚁图。",
      "脱泉虽已久，得水犹可苏。",
      "放之小池中，且用救乾枯。",
      "水小池窄狭，动尾触四隅。",
      "一时幸苟活，久远将何如。",
      "怜其不得所，移放于南湖。",
      "南湖连西江，好去勿踟蹰。",
      "施恩即望报，吾非斯人徒。",
      "不须泥沙底，辛苦觅明珠。"
    ]
  },
  {
    "id": "4cf437765d7e379af873143c5f874928",
    "title": "文柏床",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "陵上有老柏，柯叶寒苍苍。",
      "朝为风烟树，暮为宴寝床。",
      "以其多奇文，宜升君子堂。",
      "刮削露节目，拂拭生辉光。",
      "玄斑状狸首，素质如截肪。",
      "虽充悦目玩，终乏周身防。",
      "华彩诚可爱，生理苦已伤。",
      "方知自残者，为有好文章。"
    ]
  },
  {
    "id": "4cf437765d7e379a11e7a887fcd54060",
    "title": "浔阳三题庐山桂",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "偃蹇月中桂，结根依青天。",
      "天风绕月起，吹子下人间。",
      "飘零委何处，乃落匡庐山。",
      "生为石上桂，叶如剪碧鲜。",
      "枝干日长大，根荄日牢坚。",
      "不归天上月，空老山中年。",
      "庐山去咸阳，道里三四千。",
      "无人为移植，得入上林园。",
      "不及红花树，长栽温室前。"
    ]
  },
  {
    "id": "4cf437765d7e379a11e7a887c36250e3",
    "title": "浔阳三题庐山桂",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浔阳十月天，天气仍温燠。",
      "有霜不杀草，有风不落木。",
      "玄冥气力薄，草木冬犹绿。",
      "谁肯湓浦头，回眼看修竹。",
      "其有顾盼者，持刀斩且束。",
      "剖劈青琅玕，家家盖墙屋。",
      "吾闻汾晋间，竹少重如玉。",
      "胡为取轻贱，生此西江曲。"
    ]
  },
  {
    "id": "4cf437765d7e379a926b2f452659baef",
    "title": "浔阳三题·东林寺白莲",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "东林北塘水，湛湛见底清。",
      "中生白芙蓉，菡萏三百茎。",
      "白日发光彩，清飙散芳馨。",
      "泄香银囊破，泻露玉盘倾。",
      "我惭尘垢眼，见此琼瑶英。",
      "乃知红莲花，虚得清净名。",
      "夏萼敷未歇，秋房结才成。",
      "夜深众僧寝，独起绕池行。",
      "欲收一颗子，寄向长安城。",
      "但恐出山去，人间种不生。"
    ]
  },
  {
    "id": "4cf437765d7e379a7239511a392e6a08",
    "title": "大水",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浔阳郊郭间，大水岁一至。",
      "闾阎半飘荡，城堞多倾坠。",
      "苍茫生海色，渺漫连空翠。",
      "风卷白波翻，日煎红浪沸。",
      "工商彻屋去，牛马登山避。",
      "况当率税时，颇害农桑事。",
      "独有佣舟子，鼓枻生意气。",
      "不知万人灾，自觅锥刀利。",
      "吾无奈尔何，尔非久得志。",
      "九月霜降后，水涸为平地。"
    ]
  },
  {
    "id": "4cf437765d7e379a2e18b517c88702d2",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "戚戚复戚戚，送君远行役。",
      "行役非中原，海外黄沙碛。",
      "伶俜独居妾，迢遰长征客。",
      "君望功名归，妾忧生死隔。",
      "谁家无夫妇，何人不离坼。",
      "所恨薄命身，嫁迟别日迫。",
      "妾身有存殁，妾心无改易。",
      "生作闺中妇，死作山头石。"
    ]
  },
  {
    "id": "4cf437765d7e379a2e18b517b40e5c28",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "掩泪别乡里，飘飖将远行。",
      "茫茫绿野中，春尽孤客情。",
      "驱马上丘陇，高低路不平。",
      "风吹棠梨花，啼鸟时一声。",
      "古墓何代人，不知姓与名。",
      "化作路傍土，年年春草生。",
      "感彼忽自悟，今我何营营。"
    ]
  },
  {
    "id": "4cf437765d7e379a2e18b51787bcb1b8",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝采山上薇，暮采山上薇。",
      "岁晏薇亦尽，饥来何所为。",
      "坐饮白石水，手把青松枝。",
      "击节独长歌，其声清且悲。",
      "枥马非不肥，所苦常絷维。",
      "豢豕非不饱，所忧竟为牺。",
      "行行歌此曲，以慰常苦饥。"
    ]
  },
  {
    "id": "4cf437765d7e379a2e18b5178c6dc208",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "雨露长纤草，山苗高入云。",
      "风雪折劲木，涧松摧为薪。",
      "风摧此何意，雨长彼何因。",
      "百丈涧底死，寸茎山上春。",
      "可怜苦节士，感此涕盈巾。"
    ]
  },
  {
    "id": "4cf437765d7e379a2e18b5175e12fa7a",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "窈窕双鬟女，容德俱如玉。",
      "昼居不逾阈，夜行常秉烛。",
      "气如含露兰，心如贯霜竹。",
      "宜当备嫔御，胡为守幽独。",
      "无媒不得选，年忽过三六。",
      "岁暮望汉宫，谁在黄金屋。",
      "邯郸进倡女，能唱黄花曲。",
      "一曲称君心，恩荣连九族。"
    ]
  },
  {
    "id": "4cf437765d7e379a2e18b517da3a857c",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "栖栖远方士，读书三十年。",
      "业成无知己，徒步来入关。",
      "长安多王侯，英俊竞攀援。",
      "幸随众宾末，得厕门馆间。",
      "东閤有旨酒，中堂有管弦。",
      "何为向隅客，对此不开颜。",
      "富贵无是非，主人终日欢。",
      "贫贱多悔尤，客子中夜叹。",
      "归去复归去，故乡贫亦安。"
    ]
  },
  {
    "id": "4cf437765d7e379a2e18b5175bfea55f",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "凉风飘嘉树，日夜减芳华。",
      "下有感秋妇，攀条苦悲嗟。",
      "我本幽闲女，结发事豪家。",
      "豪家多婢仆，门内颇骄奢。",
      "良人近封侯，出入鸣玉珂。",
      "自从富贵来，恩薄谗言多。",
      "冢妇独守礼，群妾互奇邪。",
      "但信言有玷，不察心无瑕。",
      "容光未销歇，欢爱忽蹉跎。",
      "何意掌上玉，化为眼中砂。",
      "盈盈一尺水，浩浩千丈河。",
      "勿言小大异，随分有风波。",
      "闺房犹复尔，邦国当如何。"
    ]
  },
  {
    "id": "4cf437765d7e379a2e18b5176ea64188",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "心亦无所迫，身亦无所拘。",
      "何为肠中气，郁郁不得舒。",
      "不舒良有以，同心久离居。",
      "五年不见面，三年不得书。",
      "念此令人老，抱膝坐长吁。",
      "岂无盈尊酒，非君谁与娱。"
    ]
  },
  {
    "id": "4cf437765d7e379a2e18b517ac12449d",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "揽衣出门行，游观绕林渠。",
      "澹澹春水暖，东风生绿蒲。",
      "上有和鸣雁，下有掉尾鱼。",
      "飞沈一何乐，鳞羽各有徒。",
      "而我方独处，不与之子俱。",
      "顾彼自伤己，禽鱼之不如。",
      "出游欲遣忧，孰知忧有馀。"
    ]
  },
  {
    "id": "4cf437765d7e379a2e18b5176a7e708b",
    "title": "续古诗十首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "春旦日初出，曈曈耀晨辉。",
      "草木照未远，浮云已蔽之。",
      "天地黯以晦，当午如昏时。",
      "虽有东南风，力微不能吹。",
      "中园何所有，满地青青葵。",
      "阳光委云上，倾心欲何依。"
    ]
  },
  {
    "id": "4cf437765d7e379ab18438e027fc883c",
    "title": "秦中吟十首·其一·议婚",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "天下无正声，悦耳即为娱。",
      "人间无正色，悦目即为姝。",
      "颜色非相远，贫富则有殊。",
      "贫为时所弃，富为时所趋。",
      "红楼富家女，金缕绣罗襦。",
      "见人不敛手，娇痴二八初。",
      "母兄未开口，已嫁不须臾。",
      "绿窗贫家女，寂莫二十馀。",
      "荆钗不直钱，衣上无真珠。",
      "几回人欲聘，临日又踟蹰。",
      "主人会良媒，置酒满玉壶。",
      "四座且勿饮，听我歌两途。",
      "富家女易嫁，嫁早轻其夫。",
      "贫家女难嫁，嫁晚孝于姑。",
      "闻君欲娶妇，娶妇意何如。"
    ]
  },
  {
    "id": "4cf437765d7e379a9afd61f64a4e7925",
    "title": "秦中吟十首·其二·重赋",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "厚地植桑麻，所要济生民。",
      "生民理布帛，所求活一身。",
      "身外充征赋，上以奉君亲。",
      "国家定两税，本意在爱人。",
      "厥初防其淫，明敕内外臣。",
      "税外加一物，皆以枉法论。",
      "奈何岁月久，贪吏得因循。",
      "浚我以求宠，敛索无冬春。",
      "织绢未成匹，缫丝未盈斤。",
      "里胥迫我纳，不许暂逡巡。",
      "岁暮天地闭，阴风生破村。",
      "夜深烟火尽，霰雪白纷纷。",
      "幼者形不蔽，老者体无温。",
      "悲喘与寒气，并入鼻中辛。",
      "昨日输残税，因窥官库门。",
      "缯帛如山积，丝絮如云屯。",
      "号为羡馀物，随月献至尊。",
      "夺我身上暖，买尔眼前恩。",
      "进入琼林库，岁久化为尘。"
    ]
  },
  {
    "id": "4cf437765d7e379a884e89be19bb685e",
    "title": "秦中吟十首·其三· 伤宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "谁家起甲第，朱门大道边。",
      "丰屋中栉比，高墙外回环。",
      "累累六七堂，栋宇相连延。",
      "一堂费百万，郁郁起青烟。",
      "洞房温且清，寒暑不能干。",
      "高堂虚且迥，坐卧见南山。",
      "绕廊柴藤架，夹砌红药栏。",
      "攀枝摘樱桃，带花移牡丹。",
      "主人此中坐，十载为大官。",
      "厨有臭败肉，库有贯朽钱。",
      "谁能将我语，问尔骨肉间。",
      "岂无穷贱者，忍不救饥寒。",
      "如何奉一身，直欲保千年。",
      "不见马家宅，今作奉诚园。"
    ]
  },
  {
    "id": "4cf437765d7e379a64e224f0fda29293",
    "title": "秦中吟十首·其四·伤友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "陋巷孤寒士，出门苦恓恓。",
      "虽云志气高，岂免颜色低。",
      "平生同门友，通籍在金闺。",
      "曩者胶漆契，迩来云雨睽。",
      "正逢下朝归，轩骑五门西。",
      "是时天久阴，三日雨凄凄。",
      "蹇驴避路立，肥马当风嘶。",
      "回头忘相识，占道上沙堤。",
      "昔年洛阳社，贫贱相提携。",
      "今日长安道，对面隔云泥。",
      "近日多如此，非君独惨悽。",
      "死生不变者，唯闻任与黎。"
    ]
  },
  {
    "id": "4cf437765d7e379ac8e0c5d54287137a",
    "title": "秦中吟十首·其五· 不致仕",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "七十而致仕，礼法有明文。",
      "何乃贪荣者，斯言如不闻。",
      "可怜八九十，齿堕双眸昏。",
      "朝露贪名利，夕阳忧子孙。",
      "挂冠顾翠緌，悬车惜朱轮。",
      "金章腰不胜，伛偻入君门。",
      "谁不爱富贵，谁不恋君恩。",
      "年高须告老，名遂合退身。",
      "少时共嗤诮，晚岁多因循。",
      "贤哉汉二疏，彼独是何人。",
      "寂莫东门路，无人继去尘。"
    ]
  },
  {
    "id": "4cf437765d7e379ae49cf44439b72f0d",
    "title": "秦中吟十首·其六·立碑",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "勋德既下衰，文章亦陵夷。",
      "但见山中石，立作路旁碑。",
      "铭勋悉太公，叙德皆仲尼。",
      "复以多为贵，千言直万赀。",
      "为文彼何人，想见下笔时。",
      "但欲愚者悦，不思贤者嗤。",
      "岂独贤者嗤，仍传后代疑。",
      "古石苍苔字，安知是愧词。",
      "我闻望江县，曲令抚茕嫠。",
      "在官有仁政，名不闻京师。",
      "身殁欲归葬，百姓遮路岐。",
      "攀辕不得归，留葬此江湄。",
      "至今道其名，男女涕皆垂。",
      "无人立碑碣，唯有邑人知。"
    ]
  },
  {
    "id": "4cf437765d7e379a8d36f7bfb80c5915",
    "title": "秦中吟十首·其七·轻肥 ",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "意气骄满路，鞍马光照尘。",
      "借问何为者，人称是内臣。",
      "朱绂皆大夫，紫绶或将军。",
      "夸赴军中宴，走马去如云。",
      "尊罍溢九酝，水陆罗八珍。",
      "果擘洞庭橘，脍切天池鳞。",
      "食饱心自若，酒酣气益振。",
      "是岁江南旱，衢州人食人。"
    ]
  },
  {
    "id": "4cf437765d7e379aa9fc2bc7d589dbd3",
    "title": "秦中吟十首·其八· 五弦",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "清歌且罢唱，红袂亦停舞。",
      "赵叟抱五弦，宛转当胸抚。",
      "大声粗若散，飒飒风和雨。",
      "小声细欲绝，切切鬼神语。",
      "又如鹊报喜，转作猿啼苦。",
      "十指无定音，颠倒宫徵羽。",
      "坐客闻此声，形神若无主。",
      "行客闻此声，驻足不能举。",
      "嗟嗟俗人耳，好今不好古。",
      "所以绿窗琴，日日生尘土。"
    ]
  },
  {
    "id": "4cf437765d7e379a59a3a9dd48338c29",
    "title": "秦中吟十首·其九·歌舞",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秦中岁云暮，大雪满皇州。",
      "雪中退朝者，朱紫尽公侯。",
      "贵有风雪兴，富无饥寒忧。",
      "所营唯第宅，所务在追游。",
      "朱门车马客，红烛歌舞楼。",
      "欢酣促密坐，醉暖脱重裘。",
      "秋官为主人，廷尉居上头。",
      "日中为一乐，夜半不能休。",
      "岂知阌乡狱，中有冻死囚。"
    ]
  },
  {
    "id": "4cf437765d7e379a021bc9d1c21978e5",
    "title": "秦中吟十首·其十·买花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "帝城春欲暮，喧喧车马度。",
      "共道牡丹时，相随买花去。",
      "贵贱无常价，酬直看花数。",
      "灼灼百朵红，戋戋五束素。",
      "上张幄幕庇，旁织巴篱护。",
      "水洒复泥封，移来色如故。",
      "家家习为俗，人人迷不悟。",
      "有一田舍翁，偶来买花处。",
      "低头独长叹，此叹无人喻。",
      "一丛深色花，十户中人赋。"
    ]
  },
  {
    "id": "4cf437765d7e379a831d6877e5afec77",
    "title": "赠友五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一年十二月，每月有常令。",
      "君出臣奉行，谓之握金镜。",
      "由兹六气顺，以遂万物性。",
      "时令一反常，生灵受其病。",
      "周汉德下衰，王风始不竞。",
      "又从斩晁错，诸侯益强盛。",
      "百里不同禁，四时自为政。",
      "盛夏兴土功，方春剿人命。",
      "谁能救其失，待君佐邦柄。",
      "峨峨象魏门，悬法彝伦正。"
    ]
  },
  {
    "id": "4cf437765d7e379a831d6877603e89a6",
    "title": "赠友五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "银生楚山曲，金生鄱溪滨。",
      "南人弃农业，求之多苦辛。",
      "披砂复凿石，矻矻无冬春。",
      "手足尽皴胝，爱利不爱身。",
      "畬田既慵斫，稻田亦懒耘。",
      "相携作游手，皆道求金银。",
      "毕竟金与银，何殊泥与尘。",
      "且非衣食物，不济饥寒人。",
      "弃本以趋末，日富而岁贫。",
      "所以先圣王，弃藏不为珍。",
      "谁能反古风，待君秉国钧。",
      "捐金复抵璧，勿使劳生民。"
    ]
  },
  {
    "id": "4cf437765d7e379a831d68773708031b",
    "title": "赠友五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "私家无钱炉，平地无铜山。",
      "胡为秋夏税，岁岁输铜钱。",
      "钱力日已重，农力日已殚。",
      "贱粜粟与麦，贱贸丝与绵。",
      "岁暮衣食尽，焉得无饥寒。",
      "吾闻国之初，有制垂不刊。",
      "庸必算丁口，租必计桑田。",
      "不求土所无，不强人所难。",
      "量入以为出，上足下亦安。",
      "兵兴一变法，兵息遂不还。",
      "使我农桑人，憔悴畎亩间。",
      "谁能革此弊，待君秉利权。",
      "复彼租庸法，令如贞观年。"
    ]
  },
  {
    "id": "4cf437765d7e379a831d6877e6cfe326",
    "title": "赠友五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "京师四方则，王化之本根。",
      "长吏久于政，然后风教敦。",
      "如何尹京者，迁次不逡巡。",
      "请君屈指数，十年十五人。",
      "科条日相矫，吏力亦已勤。",
      "宽猛政不一，民心安得淳。",
      "九州雍为首，群牧之所遵。",
      "天下率如此，何以安吾民。",
      "谁能变此法，待君赞弥纶。",
      "慎择循良吏，令其长子孙。"
    ]
  },
  {
    "id": "4cf437765d7e379a831d6877d58aa2dd",
    "title": "赠友五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三十男有室，二十女有归。",
      "近代多离乱，婚姻多过期。",
      "嫁娶既不早，生育常苦迟。",
      "儿女未成人，父母已衰羸。",
      "凡人贵达日，多在长大时。",
      "欲报亲不待，孝心无所施。",
      "哀哉三牲养，少得及庭闱。",
      "惜哉万钟粟，多用饱妻儿。",
      "谁能正婚礼，待君张国维。",
      "庶使孝子心，皆无风树悲。"
    ]
  },
  {
    "id": "4cf437765d7e379acc775b6674d543cf",
    "title": "寓意诗五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "豫樟生深山，七年而后知。",
      "挺高二百尺，本末皆十围。",
      "天子建明堂，此材独中规。",
      "匠人执斤墨，采度将有期。",
      "孟冬草木枯，烈火燎山陂。",
      "疾风吹猛燄，从根烧到枝。",
      "养材三十年，方成栋梁姿。",
      "一朝为灰烬，柯叶无孑遗。",
      "地虽生尔材，天不与尔时。",
      "不如粪土英，犹有人掇之。",
      "已矣勿重陈，重陈令人悲。",
      "不悲焚烧苦，但悲采用迟。"
    ]
  },
  {
    "id": "4cf437765d7e379acc775b66fa521726",
    "title": "寓意诗五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "赫赫京内史，炎炎中书郎。",
      "昨传徵拜日，恩赐颇殊常。",
      "貂冠水苍玉，紫绶黄金章。",
      "佩服身未暖，已闻窜遐荒。",
      "亲戚不得别，吞声泣路旁。",
      "宾客亦已散，门前雀罗张。",
      "富贵来不久，倏如瓦沟霜。",
      "权势去尤速，瞥若石火光。",
      "不如守贫贱，贫贱可久长。",
      "传语宦游子，且来归故乡。"
    ]
  },
  {
    "id": "4cf437765d7e379acc775b66736c71bf",
    "title": "寓意诗五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "促织不成章，提壶但闻声。",
      "嗟哉虫与鸟，无实有虚名。",
      "与君定交日，久要如弟兄。",
      "何以示诚信，白水指为盟。",
      "云雨一为别，飞沈两难并。",
      "君为得风鹏，我为失水鲸。",
      "音信日已疏，恩分日已轻。",
      "穷通尚如此，何况死与生。",
      "乃知择交难，须有知人明。",
      "莫将山上松，结托水上萍。"
    ]
  },
  {
    "id": "4cf437765d7e379acc775b66c812e247",
    "title": "寓意诗五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "翩翩两玄鸟，本是同巢燕。",
      "分飞来几时，秋夏炎凉变。",
      "一宿蓬筚庐，一栖明光殿。",
      "偶因衔泥处，复得重相见。",
      "彼矜杏梁贵，此嗟茅栋贱。",
      "眼看秋社至，两处俱难恋。",
      "所托各暂时，胡为相叹羡。"
    ]
  },
  {
    "id": "4cf437765d7e379acc775b66b89a9489",
    "title": "寓意诗五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "婆娑园中树，根株大合围。",
      "蠢尔树间虫，形质一何微。",
      "孰谓虫之微，虫蠹已无期。",
      "孰谓树之大，花叶有衰时。",
      "花衰夏未实，叶病秋先萎。",
      "树心半为土，观者安得知。",
      "借问虫何在，在身不在枝。",
      "借问虫何食，食心不食皮。",
      "岂无啄木鸟，觜长将何为。"
    ]
  },
  {
    "id": "4cf437765d7e379ad3c23d0bd29089f7",
    "title": "读史五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "楚怀放灵均，国政亦荒淫。",
      "彷徨未忍决，绕泽行悲吟。",
      "汉文疑贾生，谪置湘之阴。",
      "是时刑方措，此去难为心。",
      "士生一代间，谁不有浮沉。",
      "良时真可惜，乱世何足钦。",
      "乃知汨罗恨，未抵长沙深。"
    ]
  },
  {
    "id": "4cf437765d7e379ad3c23d0b2c7b1314",
    "title": "读史五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "祸患如棼丝，其来无端绪。马迁下蚕室，嵇康就囹圄。",
      "抱冤志气屈，忍耻形神沮。当彼戮辱时，奋飞无翅羽。",
      "商山有黄绮，颍川有巢许。何不从之游？超然离网罟。",
      "山林少羁鞅，世路多艰阻。寄谢伐檀人，慎勿嗟穷处。"
    ]
  },
  {
    "id": "4cf437765d7e379ad3c23d0b0fc4f8a0",
    "title": "读史五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "汉日大将军，少为乞食子。",
      "秦时故列侯，老作锄瓜士。",
      "春华何炜晔，园中发桃李。",
      "秋风忽萧条，堂上生荆杞。",
      "深谷变为岸，桑田成海水。",
      "势去未须悲，时来何足喜。",
      "寄言荣枯者，反复殊未已。"
    ]
  },
  {
    "id": "4cf437765d7e379ad3c23d0b6414e372",
    "title": "读史五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "含沙射人影，虽病人不知。",
      "巧言搆人罪，至死人不疑。",
      "掇蜂杀爱子，掩鼻戮宠姬。",
      "弘恭陷萧望，赵高谋李斯。",
      "阴德既必报，阴祸岂虚施。",
      "人事虽可罔，天道终难欺。",
      "明则有刑辟，幽则有神祗。",
      "苟免勿私喜，鬼得而诛之。"
    ]
  },
  {
    "id": "4cf437765d7e379ad3c23d0ba7063a87",
    "title": "读史五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "季子憔悴时，妇见不下机。",
      "买臣负薪日，妻亦弃如遗。",
      "一朝黄金多，佩印衣锦归。",
      "去妻不敢视，妇嫂强依依。",
      "富贵家人重，贫贱妻子欺。",
      "奈何贫富间，可移亲爱志。",
      "遂使中人心，汲汲求富贵。",
      "又令下人力，各竞锥刀利。",
      "随分归舍来，一取妻孥意。"
    ]
  },
  {
    "id": "4cf437765d7e379a7f26604715e0c9b2",
    "title": "和答诗十首·其一·和思归乐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山中不栖鸟，夜半声嘤嘤。",
      "似道思归乐，行人掩泣听。",
      "皆疑此山路，迁客多南征。",
      "忧愤气不散，结化为精灵。",
      "我谓此山鸟，本不因人生。",
      "人心自怀土，想作思归鸣。",
      "孟尝平居时，娱耳琴泠泠。",
      "雍门一言感，未奏泪沾缨。",
      "魏武铜雀妓，日与欢乐并。",
      "一旦西陵望，欲歌先涕零。",
      "峡猿亦何意，陇水复何情。",
      "为入愁人耳，皆为肠断声。",
      "请看元侍御，亦宿此邮亭。",
      "因听思归鸟，神气独安宁。",
      "问君何以然，道胜心自平。",
      "虽为南迁客，如在长安城。",
      "云得此道来，何虑复何营。",
      "穷达有前定，忧喜无交争。",
      "所以事君日，持宪立大庭。",
      "虽有回天力，挠之终不倾。",
      "况始三十馀，年少有直名。",
      "心中志气大，眼前爵禄轻。",
      "君恩若雨露，君威若雷霆。",
      "退不苟免难，进不曲求荣。",
      "在火辨玉性，经霜识松贞。",
      "展禽任三黜，灵均长独醒。",
      "获戾自东洛，贬官向南荆。",
      "再拜辞阙下，长揖别公卿。",
      "荆州又非远，驿路半月程。",
      "汉水照天碧，楚山插云青。",
      "江陵橘似珠，宜城酒如饧。",
      "谁谓谴谪去，未妨游赏行。",
      "人生百岁内，天地暂寓形。",
      "太仓一稊米，大海一浮萍。",
      "身委逍遥篇，心付头陀经。",
      "尚达死生观，宁为宠辱惊。",
      "中怀苟有主，外物安能萦。",
      "任意思归乐，声声啼到明。"
    ]
  },
  {
    "id": "4cf437765d7e379a6a7d3591af2f1608",
    "title": "和答诗十首·其二·和阳城驿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "商山阳城驿，中有叹者谁。",
      "云是元监察，江陵谪去时。",
      "忽见此驿名，良久涕欲垂。",
      "何故阳道州，名姓同于斯。",
      "怜君一寸心，宠辱誓不移。",
      "疾恶若巷伯，好贤如缁衣。",
      "沉吟不能去，意者欲改为。",
      "改为避贤驿，大署于门楣。",
      "荆人爱羊祜，户曹改为辞。",
      "一字不忍道，况兼姓呼之。",
      "因题八百言，言直文甚奇。",
      "诗成寄与我，锵若金和丝。",
      "上言阳公行，友悌无等夷。",
      "骨肉同衾裯，至死不相离。",
      "次言阳公迹，夏邑始栖迟。",
      "乡人化其风，少长皆孝慈。",
      "次言阳公道，终日对酒卮。",
      "兄弟笑相顾，醉貌红怡怡。",
      "次言阳公节，謇謇居谏司。",
      "誓心除国蠹，决死犯天威。",
      "终言阳公命，左迁天一涯。",
      "道州炎瘴地，身不得生归。",
      "一一皆实录，事事无孑遗。",
      "凡是为善者，闻之恻然悲。",
      "道州既已矣，往者不可追。",
      "何世无其人，来者亦可思。",
      "愿以君子文，告彼大乐师。",
      "附于雅歌末，奏之白玉墀。",
      "天子闻此章，教化如法施。",
      "直谏从如流，佞臣恶如疵。",
      "宰相闻此章，政柄端正持。",
      "进贤不知倦，去邪勿复疑。",
      "宪臣闻此章，不敢怀依违。",
      "谏官闻此章，不忍纵诡随。",
      "然后告史氏，旧史有前规。",
      "若作阳公传，欲令后世知。",
      "不劳叙世家，不用费文辞。",
      "但于国史上，全录元稹诗。"
    ]
  },
  {
    "id": "4cf437765d7e379af814ef2e74cc3f35",
    "title": "和答诗十首·其三·答桐花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山木多蓊郁，兹桐独亭亭。",
      "叶重碧云片，花簇紫霞英。",
      "是时三月天，春暖山雨晴。",
      "夜色向月浅，闇香随风轻。",
      "行者多商贾，居者悉黎氓。",
      "无人解赏爱，有客独屏营。",
      "手攀花枝立，足蹋花影行。",
      "生怜不得所，死欲扬其声。",
      "截为天子琴，刻作古人形。",
      "云待我成器，荐之于穆清。",
      "诚是君子心，恐非草木情。",
      "胡为爱其华，而反伤其生。",
      "老龟被刳肠，不如无神灵。",
      "雄鸡自断尾，不愿为牺牲。",
      "况此好颜色，花紫叶青青。",
      "宜遂天地性，忍加刀斧刑。",
      "我思五丁力，拔入九重城。",
      "当君正殿栽，花叶生光晶。",
      "上对月中桂，下覆阶前蓂。",
      "泛拂香炉烟，隐映斧藻屏。",
      "为君布绿阴，当暑荫轩楹。",
      "沈沈绿满地，桃李不敢争。",
      "为君发清韵，风来如叩琼。",
      "泠泠声满耳，郑卫不足听。",
      "受君封植力，不独吐芬馨。",
      "助君行春令，开花应晴明。",
      "受君雨露恩，不独含芳荣。",
      "戒君无戏言，剪叶封弟兄。",
      "受君岁月功，不独资生成。",
      "为君长高枝，凤皇上头鸣。",
      "一鸣君万岁，寿如山不倾。",
      "再鸣万人泰，泰阶为之平。",
      "如何有此用，幽滞在岩坰。",
      "岁月不尔驻，孤芳坐凋零。",
      "请向桐枝上，为余题姓名。",
      "待余有势力，移尔献丹庭。"
    ]
  },
  {
    "id": "4cf437765d7e379ac85f573e9501251a",
    "title": "和答诗十首·其四·和大觜乌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "乌者种有二，名同性不同。",
      "觜小者慈孝，觜大者贪庸。",
      "觜大命又长，生来十馀冬。",
      "物老颜色变，头毛白茸茸。",
      "飞来庭树上，初但惊儿童。",
      "老巫生奸计，与乌意潜通。",
      "云此非凡鸟，遥见起敬恭。",
      "千岁乃一出，喜贺主人翁。",
      "祥瑞来白日，神圣占知风。",
      "阴作北斗使，能为人吉凶。",
      "此乌所止家，家产日夜丰。",
      "上以致寿考，下可宜田农。",
      "主人富家子，身老心童蒙。",
      "随巫拜复祝，妇姑亦相从。",
      "杀鸡荐其肉，敬若禋六宗。",
      "乌喜张大觜，飞接在虚空。",
      "乌既饱膻腥，巫亦飨甘浓。",
      "乌巫互相利，不复两西东。",
      "日日营巢窟，稍稍近房栊。",
      "虽生八九子，谁辨其雌雄。",
      "群雏又成长，众觜逞残凶。",
      "探巢吞燕卵，入蔟啄蚕虫。",
      "岂无乘秋隼，羁绊委高墉。",
      "但食乌残肉，无施搏击功。",
      "亦有能言鹦，翅碧觜距红。",
      "暂曾说乌罪，囚闭在深笼。",
      "青青窗前柳，郁郁井上桐。",
      "贪乌占栖息，慈乌独不容。",
      "慈乌尔奚为，来往何憧憧。",
      "晓去先晨鼓，暮归后昏钟。",
      "辛苦尘土间，飞啄禾黍丛。",
      "得食将哺母，饥肠不自充。",
      "主人憎慈乌，命子削弹弓。",
      "弦续会稽竹，丸铸荆山铜。",
      "慈乌求母食，飞下尔庭中。",
      "数粒未入口，一丸已中胸。",
      "仰天号一声，似欲诉苍穹。",
      "反哺日未足，非是惜微躬。",
      "谁能持此冤，一为问化工。",
      "胡然大觜乌，竟得天年终。"
    ]
  },
  {
    "id": "4cf437765d7e379a1cf8e797da481f0d",
    "title": "和答诗十首·其五·答四皓庙",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "天下有道见，无道卷怀之。",
      "此乃圣人语，吾闻诸仲尼。",
      "矫矫四先生，同禀希世资。",
      "随时有显晦，秉道无磷缁。",
      "秦皇肆暴虐，二世遘乱离。",
      "先生相随去，商岭采紫芝。",
      "君看秦狱中，戮辱者李斯。",
      "刘项争天下，谋臣竟悦随。",
      "先生如鸾鹤，去入冥冥飞。",
      "君看齐鼎中，焦烂者郦其。",
      "子房得沛公，自谓相遇迟。",
      "八难掉舌枢，三略役心机。",
      "辛苦十数年，昼夜形神疲。",
      "竟杂霸者道，徒称帝者师。",
      "子房尔则能，此非吾所宜。",
      "汉高之季年，嬖宠钟所私。",
      "冢嫡欲废夺，骨肉相忧疑。",
      "岂无子房口，口舌无所施。",
      "亦有陈平心，心计将何为。",
      "皤皤四先生，高冠危映眉。",
      "从容下南山，顾盼入东闱。",
      "前瞻惠太子，左右生羽仪。",
      "却顾戚夫人，楚舞无光辉。",
      "心不画一计，口不吐一词。",
      "闇定天下本，遂安刘氏危。",
      "子房吾则能，此非尔所知。",
      "先生道既光，太子礼甚卑。",
      "安车留不住，功成弃如遗。",
      "如彼旱天云，一雨百谷滋。",
      "泽则在天下，云复归稀夷。",
      "勿高巢与由，勿尚吕与伊。",
      "巢由往不返，伊吕去不归。",
      "岂如四先生，出处两逶迤。",
      "何必长隐逸，何必长济时。",
      "由来圣人道，无朕不可窥。",
      "卷之不盈握，舒之亘八陲。",
      "先生道甚明，夫子犹或非。",
      "愿子辨其惑，为予吟此诗。"
    ]
  },
  {
    "id": "4cf437765d7e379ac2ade2fa8c7eace5",
    "title": "和答诗十首·其六·和雉媒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吟君雉媒什，一哂复一叹。",
      "和之一何晚，今日乃成篇。",
      "岂唯鸟有之，抑亦人复然。",
      "张陈刎颈交，竟以势不完。",
      "至今不平气，塞绝泜水源。",
      "赵襄骨肉亲，亦以利相残。",
      "至今不善名，高于磨笄山。",
      "况此笼中雉，志在饮啄间。",
      "稻粱暂入口，性已随人迁。",
      "身苦亦自忘，同族何足言。",
      "但恨为媒拙，不足以自全。",
      "劝君今日后，养鸟养青鸾。",
      "青鸾一失侣，至死守孤单。",
      "劝君今日后，结客结任安。",
      "主人宾客去，独住在门阑。"
    ]
  },
  {
    "id": "4cf437765d7e379a937af6693801a2ac",
    "title": "和答诗十首·其七·和松树",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "亭亭山上松，一一生朝阳。",
      "森耸上参天，柯条百尺长。",
      "漠漠尘中槐，两两夹康庄。",
      "婆娑低覆地，枝干亦寻常。",
      "八月白露降，槐叶次第黄。",
      "岁暮满山雪，松色郁青苍。",
      "彼如君子心，秉操贯冰霜。",
      "此如小人面，变态随炎凉。",
      "共知松胜槐，诚欲栽道傍。",
      "粪土种瑶草，瑶草终不芳。",
      "尚可以斧斤，伐之为栋梁。",
      "杀身获其所，为君构明堂。",
      "不然终天年，老死在南冈。",
      "不愿亚枝叶，低随槐树行。"
    ]
  },
  {
    "id": "4cf437765d7e379a12b3a427219bc671",
    "title": "和答诗十首·其八 ·答箭镞",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "矢人职司忧，为箭恐不精。",
      "精在利其镞，错磨锋镝成。",
      "插以青竹簳，羽之赤雁翎。",
      "勿言分寸铁，为用乃长兵。",
      "闻有狗盗者，昼伏夜潜行。",
      "摩弓拭箭镞，夜射不待明。",
      "一盗既流血，百犬同吠声。",
      "狺狺嘷不已，主人为之惊。",
      "盗心憎主人，主人不知情。",
      "反责镞太利，矢人获罪名。",
      "寄言控弦者，愿君少留听。",
      "何不向西射？西天有狼星。",
      "何不向东射？东海有长鲸。",
      "不然学仁贵，三矢平虏庭。",
      "不然学仲连，一发下燕城。",
      "胡为射小盗，此用无乃轻。",
      "徒沾一点血，虚污箭头腥。"
    ]
  },
  {
    "id": "4cf437765d7e379a7244db1de92bc368",
    "title": "和答诗十首·其九·和古社",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "废村多年树，生在古社隈。",
      "为作妖狐窟，心空身未摧。",
      "妖狐变美女，社树成楼台。",
      "黄昏行人过，见者心裴回。",
      "饥雕竟不捉，老犬反为媒。",
      "岁媚少年客，十去九不回。",
      "昨夜云雨合，烈风驱迅雷。",
      "风拔树根出，雷劈社坛开。",
      "飞电化为火，妖狐烧作灰。",
      "天明至其所，清旷无氛埃。",
      "旧地葺村落，新田辟荒莱。",
      "始知天降火，不必常为灾。",
      "勿谓神默默，勿谓天恢恢。",
      "勿喜犬不捕，勿夸雕不猜。",
      "寄言狐媚者，天火有时来。"
    ]
  },
  {
    "id": "4cf437765d7e379aeebbf8a6658aa381",
    "title": "和答诗十首·其十·和分水岭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高岭峻棱棱，细泉流亹亹。",
      "势分合不得，东西随所委。",
      "悠悠草蔓底，溅溅石罅里。",
      "分流来几年，昼夜两如此。",
      "朝宗远不及，去海三千里。",
      "浸润小无功，山苗长旱死。",
      "萦纡用无所，奔迫流不已。",
      "唯作呜咽声，夜入行人耳。",
      "有源殊不竭，无坎终难止。",
      "同出而异流，君看何所似。",
      "有似骨肉亲，派别从兹始。",
      "又似势利交，波澜相背起。",
      "所以赠君诗，将君何所比。",
      "不比山上泉，比君井中水。"
    ]
  },
  {
    "id": "4cf437765d7e379ae72edf6e208e8832",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木名弱柳，结根近清池。",
      "风烟借颜色，雨露助华滋。",
      "峨峨白雪花，袅袅青丝枝。",
      "渐密阴自庇，转高梢四垂。",
      "截枝扶为杖，软弱不自持。",
      "折条用樊圃，柔脆非其宜。",
      "为树信可玩，论材何所施。",
      "可惜金堤地，栽之徒尔为。"
    ]
  },
  {
    "id": "4cf437765d7e379ae72edf6e0d012bc7",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木名樱桃，得地早滋茂。",
      "叶密独承日，花繁偏受露。",
      "迎风暗摇动，引鸟潜来去。",
      "鸟啄子难成，风来枝莫住。",
      "低软易攀玩，佳人屡回顾。",
      "色求桃李饶，心向松筠妒。",
      "好是映墙花，本非当轩树。",
      "所以姓萧人，曾为伐樱赋。"
    ]
  },
  {
    "id": "4cf437765d7e379ae72edf6ed15c5893",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木秋不凋，青青在江北。",
      "谓为洞庭橘，美人自移植。",
      "上受顾盼恩，下勤浇溉力。",
      "实成乃是枳，臭苦不堪食。",
      "物有似是者，真伪何由识。",
      "美人默无言，对之长叹息。",
      "中含害物意，外矫凌霜色。",
      "仍向枝叶间，潜生刺如棘。"
    ]
  },
  {
    "id": "4cf437765d7e379ae72edf6e7f45c9c0",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木名杜梨，阴森覆丘壑。",
      "心蠹已空朽，根深尚盘薄。",
      "狐媚言语巧，鸟妖声音恶。",
      "凭此为巢穴，往来互栖托。",
      "四傍五六本，叶枝相交错。",
      "借问因何生，秋风吹子落。",
      "为长社坛下，无人敢芟斫。",
      "几度野火来，风回烧不著。"
    ]
  },
  {
    "id": "4cf437765d7e379ae72edf6e65dd4d2f",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木香苒苒，山头生一蕟。",
      "主人不知名，移种近轩闼。",
      "爱其有芳味，因以调曲糵。",
      "前后曾饮者，十人无一活。",
      "岂徒悔封植，兼亦误采掇。",
      "试问识药人，始知名野葛。",
      "年深已滋蔓，刀斧不可伐。",
      "何时猛风来，为我连根拔。"
    ]
  },
  {
    "id": "4cf437765d7e379ae72edf6e3a246863",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木名水柽，远望青童童。",
      "根株非劲挺，柯叶多蒙笼。",
      "彩翠色如柏，鳞皴皮似松。",
      "为同松柏类，得列嘉树中。",
      "枝弱不胜雪，势高常惧风。",
      "雪压低还举，风吹西复东。",
      "柔芳甚杨柳，早落先梧桐。",
      "惟有一堪赏，中心无蠹虫。"
    ]
  },
  {
    "id": "4cf437765d7e379ae72edf6e8343b07a",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木名凌霄，擢秀非孤标。",
      "偶依一株树，遂抽百尺条。",
      "托根附树身，开花寄树梢。",
      "自谓得其势，无因有动摇。",
      "一旦树摧倒，独立暂飘飖。",
      "疾风从东起，吹折不终朝。",
      "朝为拂云花，暮为委地樵。",
      "寄言立身者，勿学柔弱苗。"
    ]
  },
  {
    "id": "4cf437765d7e379ae72edf6e7c63c551",
    "title": "有木诗八首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有木名丹桂，四时香馥馥。",
      "花团夜雪明，叶剪春云绿。",
      "风影清似水，霜枝冷如玉。",
      "独占小山幽，不容凡鸟宿。",
      "匠人爱芳直，裁截为厦屋。",
      "干细力未成，用之君自速。",
      "重任虽大过，直心终不曲。",
      "纵非梁栋材，犹胜寻常木。"
    ]
  },
  {
    "id": "4cf437765d7e379a477e6109b41485fc",
    "title": "叹鲁二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "季桓心岂忠，其富过周公。",
      "阳货道岂正，其权执国命。",
      "由来富与权，不系才与贤。",
      "所托得其地，虽愚亦获安。",
      "彘肥因粪壤，鼠稳依社坛。",
      "虫兽尚如是，岂谓无因缘。"
    ]
  },
  {
    "id": "4cf437765d7e379a477e6109776cff06",
    "title": "叹鲁二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "展禽胡为者，直道竟三黜。",
      "颜子何如人，屡空聊过日。",
      "皆怀王佐道，不践陪臣秩。",
      "自古无奈何，命为时所屈。",
      "有如草木分，天各与其一。",
      "荔枝非名花，牡丹无甘实。"
    ]
  },
  {
    "id": "4cf437765d7e379a89536e980f56be61",
    "title": "青冢",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "上有饥鹰号，下有枯蓬走。",
      "茫茫边雪里，一掬沙培塿。",
      "传是昭君墓，埋闭蛾眉久。",
      "凝脂化为泥，铅黛复何有。",
      "唯有阴怨气，时生坟左右。",
      "郁郁如苦雾，不随骨销朽。",
      "妇人无他才，荣枯系妍否。",
      "何乃明妃命，独悬画工手。",
      "丹青一诖误，白黑相纷纠。",
      "遂使君眼中，西施作嫫母。",
      "同侪倾宠幸，异类为配偶。",
      "祸福安可知，美颜不如丑。",
      "何言一时事，可戒千年后。",
      "特报后来姝，不须倚眉首。",
      "无辞插荆钗，嫁作贫家妇。",
      "不见青冢上，行人为浇酒。"
    ]
  },
  {
    "id": "4cf437765d7e379a9739614a431ad432",
    "title": "杂感",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君子防悔尤，贤人戒行藏。",
      "嫌疑远瓜李，言动慎毫芒。",
      "立教固如此，抚事有非常。",
      "为君持所感，仰面问苍苍。",
      "犬啮桃树根，李树反见伤。",
      "老龟烹不烂，延祸及枯桑。",
      "城门自焚爇，池鱼罹其殃。",
      "阳货肆凶暴，仲尼畏于匡。",
      "鲁酒薄如水，邯郸开战场。",
      "伯禽鞭见血，过失由成王。",
      "都尉身降虏，宫刑加子长。",
      "吕安兄不道，都市杀嵇康。",
      "斯人死已久，其事甚昭彰。",
      "是非不由己，祸患安可防。",
      "使我千载后，涕泗满衣裳。"
    ]
  },
  {
    "id": "4cf437765d7e379a3bcfa236eb7daf2f",
    "title": "答元八宗简同游曲江后明日见赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "长安千万人，出门各有营。",
      "唯我与夫子，信马悠悠行。",
      "行到曲江头，反照草树明。",
      "南山好颜色，病客有心情。",
      "水禽翻白羽，风荷袅翠茎。",
      "何必沧浪去，即此可濯缨。",
      "时景不重来，赏心难再并。",
      "坐愁红尘里，夕鼓鼕鼕声。",
      "归来经一宿，世虑稍复生。",
      "赖闻瑶华唱，再得尘襟清。"
    ]
  },
  {
    "id": "4cf437765d7e379a41c8e8b5054b6995",
    "title": "感时",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝见日上天，暮见日入地。",
      "不觉明镜中，忽年三十四。",
      "勿言身未老，冉冉行将至。",
      "白发虽未生，朱颜已先悴。",
      "人生讵几何，在世犹如寄。",
      "虽有七十期，十人无一二。",
      "今我犹未悟，往往不适意。",
      "胡为方寸间，不贮浩然气。",
      "贫贱非不恶，道在何足避。",
      "富贵非不爱，时来当自致。",
      "所以达人心，外物不能累。",
      "唯当饮美酒，终日陶陶醉。",
      "斯言胜金玉，佩服无失坠。"
    ]
  },
  {
    "id": "4cf437765d7e379abcfaf03268486265",
    "title": "首夏同诸校正游开元观因宿玩月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我与二三子，策名在京师。",
      "官小无职事，闲于为客时。",
      "沈沈道观中，心赏期在兹。",
      "到门车马回，入院巾杖随。",
      "清和四月初，树木正华滋。",
      "风清新叶影，鸟恋残花枝。",
      "向夕天又晴，东南馀霞披。",
      "置酒西廊下，待月杯行迟。",
      "须臾金魄生，若与吾徒期。",
      "光华一照耀，殿角相参差。",
      "终夜清景前，笑歌不知疲。",
      "长安名利地，此兴几人知。"
    ]
  },
  {
    "id": "4cf437765d7e379ad03c5bdaab97b493",
    "title": "永崇里观居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "季夏中气侯，烦暑自此收。",
      "萧飒风雨天，蝉声暮啾啾。",
      "永崇里巷静，华阳观院幽。",
      "轩车不到处，满地槐花秋。",
      "年光忽冉冉，世事本悠悠。",
      "何必待衰老，然后悟浮休。",
      "真隐岂长远，至道在冥搜。",
      "身虽世界住，心与虚无游。",
      "朝饥有蔬食，夜寒有布裘。",
      "幸免冻与馁，此外复何求。",
      "寡欲虽少病，乐天心不忧。",
      "何以明吾志，周易在床头。"
    ]
  },
  {
    "id": "4cf437765d7e379a5db555868bf33885",
    "title": "早送举人入试",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夙驾送举人，东方犹未明。",
      "自谓出太早，已有车马行。",
      "骑火高低影，街鼓参差声。",
      "可怜早朝者，相看意气生。",
      "日出尘埃飞，群动互营营。",
      "营营各何求，无非利与名。",
      "而我常晏起，虚住长安城。",
      "春深官又满，日有归山情。"
    ]
  },
  {
    "id": "4cf437765d7e379aece78c9b88008c62",
    "title": "祗役骆口因与王质夫同游秋山偶题三韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "石拥百泉合，云破千峰开。",
      "平生烟霞侣，此地重裴回。",
      "今日勤王意，一半为山来。"
    ]
  },
  {
    "id": "4cf437765d7e379a708595a285f63a34",
    "title": "见萧侍御忆旧山草堂诗因以继和",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "琢玉以为架，缀珠以为笼。",
      "玉架绊野鹤，珠笼锁冥鸿。",
      "鸿思云外天，鹤忆松上风。",
      "珠玉信为美，鸟不恋其中。",
      "台中萧侍御，心与鸿鹤同。",
      "晚起慵冠豸，闲行厌避骢。",
      "昨见忆山诗，诗思浩无穷。",
      "归梦杳何处，旧居茫水东。",
      "秋闲杉桂林，春老芝术丛。",
      "自云别山后，离抱常忡忡。",
      "衣绣非不荣，持宪非不雄。",
      "所乐不在此，怅望草堂空。"
    ]
  },
  {
    "id": "4cf437765d7e379a9a3e37d431dfc2d1",
    "title": "病假中南亭闲望",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "欹沈不视事，两日门掩关。",
      "始知吏役身，不病不得闲。",
      "闲意不在远，小亭方丈间。",
      "西檐竹梢上，坐见太白山。",
      "遥愧峰上云，对此尘中颜。"
    ]
  },
  {
    "id": "4cf437765d7e379a329bf7e0df58353d",
    "title": "仙游寺独宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "沙鹤上阶立，潭月当户开。",
      "此中留我宿，两夜不能回。",
      "幸与静境遇，喜无归侣催。",
      "从今独游后，不拟共人来。"
    ]
  },
  {
    "id": "4cf437765d7e379ab17c4a9fa7bd79f1",
    "title": "官舍小亭闲望",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "风竹散清韵，烟槐凝绿姿。",
      "日高人吏去，闲坐在茅茨。",
      "葛衣御时暑，蔬饭疗朝饥。",
      "持此聊自足，心力少营为。",
      "亭上独吟罢，眼前无事时。",
      "数峰太白雪，一卷陶潜诗。",
      "人心各自是，我是良在兹。",
      "回谢争名客，甘从君所嗤。"
    ]
  },
  {
    "id": "4cf437765d7e379aa5735c65fad56ea7",
    "title": "听弹古渌水",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闻君古渌水，使我心和平。",
      "欲识慢流意，为听疏泛声。",
      "西窗竹阴下，竟日有馀清。"
    ]
  },
  {
    "id": "4cf437765d7e379ad4fda40d1aa4a1f4",
    "title": "松斋自题",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "非老亦非少，年过三纪馀。",
      "非贱亦非贵，朝登一命初。",
      "才小分易足，心宽体长舒。",
      "充肠皆美食，容膝即安居。",
      "况此松斋下，一琴数帙书。",
      "书不求甚解，琴聊以自娱。",
      "夜直入君门，晚归卧吾庐。",
      "形骸委顺动，方寸付空虚。",
      "持此将过日，自然多晏如。",
      "昏昏复默默，非智亦非愚。"
    ]
  },
  {
    "id": "4cf437765d7e379af85ab1c6cf40a3e4",
    "title": "冬夜与钱员外同直禁中",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜深草诏罢，霜月凄凛凛。",
      "欲卧暖残杯，灯前相对饮。",
      "连铺青缣被，对置通中枕。",
      "仿佛百馀宵，与君同此寝。"
    ]
  },
  {
    "id": "4cf437765d7e379a8decbc6bfe3224a1",
    "title": "和钱员外禁中夙兴见示",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "窗白星汉曙，窗暖灯火馀。",
      "坐卷朱里幕，看封紫泥书。",
      "窅窅钟漏尽，曈曈霞景初。",
      "楼台红照曜，松竹青扶疏。",
      "君爱此时好，回头特谓余。",
      "不知上清界，晓景复何如。"
    ]
  },
  {
    "id": "4cf437765d7e379a353c34f2dc9b18ac",
    "title": "夏日独直寄萧侍御",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "宪台文法地，翰林清切司。",
      "鹰猜课野鹤，骥德责山麋。",
      "课责虽不同，同归非所宜。",
      "是以方寸内，忽忽暗相思。",
      "夏日独上直，日长何所为。",
      "澹然无他念，虚静是吾师。",
      "形委有事牵，心与无事期。",
      "中臆一以旷，外累都若遗。",
      "地贵身不觉，意闲境来随。",
      "但对松与竹，如在山中时。",
      "情性聊自适，吟咏偶成诗。",
      "此意非夫子，馀人多不知。"
    ]
  },
  {
    "id": "4cf437765d7e379a39891ce7d68034e7",
    "title": "松声",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "月好好独坐，双松在前轩。",
      "西南微风来，潜入枝叶间。",
      "萧寥发为声，半夜明月前。",
      "寒山飒飒雨，秋琴泠泠弦。",
      "一闻涤炎暑，再听破昏烦。",
      "竟夕遂不寐，心体俱翛然。",
      "南陌车马动，西邻歌吹繁。",
      "谁知兹檐下，满耳不为喧。"
    ]
  },
  {
    "id": "4cf437765d7e379af139dd0e026c9495",
    "title": "赠吴丹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "巧者力苦劳，智者心苦忧。",
      "爱君无巧智，终岁闲悠悠。",
      "尝登御史府，亦佐东诸侯。",
      "手操纠谬简，心运决胜筹。",
      "宦途似风水，君心如虚舟。",
      "泛然而不有，进退得自由。",
      "今来脱豸冠，时往侍龙楼。",
      "官曹称心静，居处随迹幽。",
      "冬负南荣日，支体甚温柔。",
      "夏卧北窗风，枕席如凉秋。",
      "南山入舍下，酒瓮在床头。",
      "人间有闲地，何必隐林丘。",
      "顾我愚且昧，劳生殊未休。",
      "一入金门直，星霜三四周。",
      "主恩信难报，近地徒久留。",
      "终当乞闲官，退与夫子游。"
    ]
  },
  {
    "id": "4cf437765d7e379a0c07f98aedb881f4",
    "title": "初除户曹喜而言志",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "诏授户曹掾，捧诏感君恩。",
      "感恩非为己，禄养及吾亲。",
      "弟兄俱簪笏，新妇俨衣巾。",
      "罗列高堂下，拜庆正纷纷。",
      "俸钱四五万，月可奉晨昏。",
      "廪禄二百石，岁可盈仓囷。",
      "喧喧车马来，贺客满我门。",
      "不以我为贪，知我家内贫。",
      "置酒延贺客，客容亦欢欣。",
      "笑云今日后，不复忧空尊。",
      "答云如君言，愿君少逡巡。",
      "我有平生志，醉后为君陈。",
      "人生百岁期，七十有几人。",
      "浮荣及虚位，皆是身之宾。",
      "唯有衣与食，此事粗关身。",
      "苟免饥寒外，馀物尽浮云。"
    ]
  },
  {
    "id": "4cf437765d7e379a281dd0789049423c",
    "title": "秋居书怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "门前少宾客，阶下多松竹。",
      "秋景下西墙，凉风入东屋。",
      "有琴慵不弄，有书闲不读。",
      "尽日方寸中，澹然无所欲。",
      "何须广居处，不用多积蓄。",
      "丈室可容身，斗储可充腹。",
      "况无治道术，坐受官家禄。",
      "不种一株桑，不锄一垄谷。",
      "终朝饱饭餐，卒岁丰衣服。",
      "持此知愧心，自然易为足。"
    ]
  },
  {
    "id": "4cf437765d7e379ad253ec7a2f05b2d9",
    "title": "养拙",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "铁柔不为剑，木曲不为辕。",
      "今我亦如此，愚蒙不及门。",
      "甘心谢名利，灭迹归丘园。",
      "坐卧茅茨中，但对琴与尊。",
      "身去缰锁累，耳辞朝市喧。",
      "逍遥无所为，时窥五千言。",
      "无忧乐性场，寡欲清心源。",
      "始知不才者，可以探道根。"
    ]
  },
  {
    "id": "4cf437765d7e379ae5c32893990a51d8",
    "title": "寄李十一建",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "外事牵我形，外物诱我情。",
      "李君别来久，褊吝从中生。",
      "忆昨访君时，立马扣柴荆。",
      "有时君未起，稚子喜先迎。",
      "连步笑出门，衣翻冠或倾。",
      "扫阶苔纹绿，拂榻藤阴清。",
      "家酝及春熟，园葵乘露烹。",
      "看山东亭坐，待月南原行。",
      "门静唯鸟语，坊远少鼓声。",
      "相对尽日言，不及利与名。",
      "分手来几时，明月三四盈。",
      "别时残花落，及此新蝉鸣。",
      "芳岁忽已晚，离抱怅未平。",
      "岂不思命驾，吏职坐相萦。",
      "前时君有期，访我来山城。",
      "心赏久云阻，言约无自轻。",
      "相去幸非远，走马一日程。"
    ]
  },
  {
    "id": "4cf437765d7e379a71e68a248127540a",
    "title": "旅次华州赠袁右丞",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "渭水绿溶溶，华山青崇崇。",
      "山水一何丽，君子在其中。",
      "才与世会合，物随诚感通。",
      "德星降人福，时雨助岁功。",
      "化行人无讼，囹圄千日空。",
      "政顺气亦和，黍稷三年丰。",
      "客自帝城来，驱马出关东。",
      "爱此一郡人，如见太古风。",
      "方今天子心，忧人正忡忡。",
      "安得天下守，尽得如袁公。"
    ]
  },
  {
    "id": "4cf437765d7e379afe2296700a2eca73",
    "title": "酬杨九弘贞长安病中见寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "伏枕君寂寂，折腰我营营。",
      "所嗟经时别，相去一宿程。",
      "携手昨何时，昆明春水平。",
      "离郡来几日，太白夏云生。",
      "之子未得意，贫病客帝城。",
      "贫坚志士节，病长高人情。",
      "隐几自恬澹，闭门无送迎。",
      "龙卧心有待，鹤瘦貌弥清。",
      "清机发为文，投我如振琼。",
      "何以慰饥渴，捧之吟一声。"
    ]
  },
  {
    "id": "4cf437765d7e379a908d0db4df7c114f",
    "title": "禁中寓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "西轩草诏暇，松竹深寂寂。",
      "月出清风来，忽似山中夕。",
      "因成西南梦，梦作游仙客。",
      "觉闻宫漏声，犹谓山泉滴。"
    ]
  },
  {
    "id": "4cf437765d7e379aadfbef4600105ab2",
    "title": "赠王山人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闻君减寝食，日听神仙说。",
      "闇待非常人，潜求长生诀。",
      "言长本对短，未离生死辙。",
      "假使得长生，才能胜夭折。",
      "松树千年朽，槿花一日歇。",
      "毕竟共虚空，何须夸岁月。",
      "彭殇徒自异，生死终无别。",
      "不如学无生，无生即无灭。"
    ]
  },
  {
    "id": "4cf437765d7e379a43cb10cc564c81c8",
    "title": "秋山",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "久病旷心赏，今朝一登山。",
      "山秋云物冷，称我清羸颜。",
      "白石卧可枕，青萝行可攀。",
      "意中如有得，尽日不欲还。",
      "人生无几何，如寄天地间。",
      "心有千载忧，身无一日闲。",
      "何时解尘网，此地来掩关。"
    ]
  },
  {
    "id": "4cf437765d7e379a9d463f66f83efa43",
    "title": "赠能七伦",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "涧松高百寻，四时寒森森。",
      "临风有清韵，向日无曲阴。",
      "如何时俗人，但赏桃李林。",
      "岂不知坚贞，芳馨诱其心。",
      "能生学为文，气高功亦深。",
      "手中一百篇，句句披沙金。",
      "苦节二十年，无人振陆沈。",
      "今我尚贫贱，徒为尔知音。"
    ]
  },
  {
    "id": "4cf437765d7e379a2a79f2d4396acfe0",
    "title": "题杨颖",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "静得亭上境，远谐尘外踪。",
      "凭轩东南望，鸟灭山重重。",
      "竹露冷烦襟，杉风清病容。",
      "旷然宜真趣，道与心相逢。",
      "即此可遗世，何必蓬壶峰。"
    ]
  },
  {
    "id": "4cf437765d7e379a2f75c09222a2e08a",
    "title": "题赠郑秘书徵君石沟溪隐居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "郑君得自然，虚白生心胸。",
      "吸彼沆瀣精，凝为冰雪容。",
      "大君贞元初，求贤致时雍。",
      "蒲轮入翠微，迎下天台峰。",
      "赤城别松乔，黄閤交夔龙。",
      "俯仰受三命，从容辞九重。",
      "出笼鹤翩翩，归林凤雍雍。",
      "在火辨良玉，经霜识贞松。",
      "新居寄楚山，山碧溪溶溶。",
      "丹灶烧烟煴，黄精花丰茸。",
      "蕙帐夜琴澹，桂尊春酒浓。",
      "时人不到处，苔石无尘踪。",
      "我今何为者，趋世身龙钟。",
      "不向林壑访，无由朝市逢。",
      "终当解尘缨，卜筑来相从。"
    ]
  },
  {
    "id": "4cf437765d7e379a01d5553b0a426f5c",
    "title": "及第后归觐留别诸同年",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "十年常苦学，一上谬成名。",
      "擢第未为贵，贺亲方始荣。",
      "时辈六七人，送我出帝城。",
      "轩车动行色，丝管举离声。",
      "得意减别恨，半酣轻远程。",
      "翩翩马蹄疾，春日归乡情。"
    ]
  },
  {
    "id": "4cf437765d7e379a2e9849d8058d3642",
    "title": "清夜琴兴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "月出鸟栖尽，寂然坐空林。",
      "是时心境闲，可以弹素琴。",
      "清泠由木性，恬澹随人心。",
      "心积和平气，木应正始音。",
      "响馀群动息，曲罢秋夜深。",
      "正声感元化，天地清沈沈。"
    ]
  },
  {
    "id": "4cf437765d7e379af9e4d53533249ff5",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不动者厚地，不息者高天。",
      "无穷者日月，长在者山川。",
      "松柏与龟鹤，其寿皆千年。",
      "嗟嗟群物中，而人独不然。",
      "早出向朝市，暮已归下泉。",
      "形质及寿命，危脆若浮烟。",
      "尧舜与周孔，古来称圣贤。",
      "借问今何在，一去亦不还。",
      "我无不死药，万万随化迁。",
      "所未定知者，修短迟速间。",
      "幸及身健日，当歌一尊前。",
      "何必待人劝，持此自为欢。"
    ]
  },
  {
    "id": "4cf437765d7e379af9e4d535804107df",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "翳翳逾月阴，沈沈连日雨。",
      "开帘望天色，黄云暗如土。",
      "行潦毁我墉，疾风坏我宇。",
      "蓬莠生庭院，泥涂失场圃。",
      "村深绝宾客，窗晦无俦侣。",
      "尽日不下床，跳蛙时入户。",
      "出门无所往，入室还独处。",
      "不以酒自娱，块然与谁语。"
    ]
  },
  {
    "id": "4cf437765d7e379af9e4d535b0a0c05c",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝饮一杯酒，冥心合元化。",
      "兀然无所思，日高尚闲卧。",
      "暮读一卷书，会意如嘉话。",
      "欣然有所遇，夜深犹独坐。",
      "又得琴上趣，安弦有馀暇。",
      "复多诗中狂，下笔不能罢。",
      "唯兹三四事，持用度昼夜。",
      "所以阴雨中，经旬不出舍。",
      "始悟独往人，心安时亦过。"
    ]
  },
  {
    "id": "4cf437765d7e379af9e4d53550a79fb5",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "车家采桑妇，雨来苦愁悲。",
      "蔟蚕北堂前，雨冷不成丝。",
      "西家荷锄叟，雨来亦怨咨。",
      "种豆南山下，雨多落为萁。",
      "而我独何幸，酝酒本无期。",
      "及此多雨日，正遇新熟时。",
      "开瓶泻尊中，玉液黄金脂。",
      "持玩已可悦，欢尝有馀滋。",
      "一酌发好容，再酌开愁眉。",
      "连延四五酌，酣畅入四肢。",
      "忽然遗我物，谁复分是非。",
      "是时连夕雨，酩酊无所知。",
      "人心苦颠倒，反为忧者嗤。"
    ]
  },
  {
    "id": "4cf437765d7e379af9e4d535bd67ab59",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝亦独醉歌，暮亦独醉睡。",
      "未尽一壶酒，已成三独醉。",
      "勿嫌饮太少，且喜欢易致。",
      "一杯复两杯，多不过三四。",
      "便得心中适，尽忘身外事。",
      "更复强一杯，陶然遗万累。",
      "一饮一石者，徒以多为贵。",
      "及其酩酊时，与我亦无异。",
      "笑谢多饮者，酒钱徒自费。"
    ]
  },
  {
    "id": "4cf437765d7e379af9e4d5350c6b4e09",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "天秋无片云，地静无纤尘。",
      "团团新晴月，林外生白轮。",
      "忆昨阴霖天，连连三四旬。",
      "赖逢家酝熟，不觉过朝昏。",
      "私言雨霁后，可以罢馀尊。",
      "及对新月色，不醉亦愁人。",
      "床头残酒榼，欲尽味弥淳。",
      "携置南檐下，举酌自殷勤。",
      "清光入杯杓，白露生衣巾。",
      "乃知阴与晴，安可无此君。",
      "我有乐府诗，成来人未闻。",
      "今宵醉有兴，狂咏惊四邻。",
      "独赏犹复尔，何况有交亲。"
    ]
  },
  {
    "id": "4cf437765d7e379af9e4d5350f56afda",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "中秋三五夜，明月在前轩。",
      "临觞忽不饮，忆我平生欢。",
      "我有同心人，邈邈崔与钱。",
      "我有忘形友，迢迢李与元。",
      "或飞青云上，或落江湖间。",
      "与我不相见，于今四五年。",
      "我无缩地术，君非驭风仙。",
      "安得明月下，四人来晤言。",
      "良夜信难得，佳期杳无缘。",
      "明月又不驻，渐下西南天。",
      "岂无他时会，惜此清景前。"
    ]
  },
  {
    "id": "4cf437765d7e379af9e4d535fa531b97",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "家酝饮已尽，村中无酒酤。",
      "坐愁今夜醒，其奈秋怀何。",
      "有客忽叩门，言语一何佳。",
      "云是南村叟，挈榼来相过。",
      "且喜尊不燥，安问少与多。",
      "重阳虽已过，篱菊有残花。",
      "欢来苦昼短，不觉夕阳斜。",
      "老人勿遽起，且待新月华。",
      "客去有馀趣，竟夕独酣歌。"
    ]
  },
  {
    "id": "4cf437765d7e379af9e4d535f61e6dec",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "原生衣百结，颜子食一箪。",
      "欢然乐其志，有以忘饥寒。",
      "今我何人哉，德不及先贤。",
      "衣食幸相属，胡为不自安。",
      "况兹清渭曲，居处安且闲。",
      "榆柳百馀树，茅茨十数间。",
      "寒负檐下日，热濯涧底泉。",
      "日出犹未起，日入已复眠。",
      "西风满村巷，清凉八月天。",
      "但有鸡犬声，不闻车马喧。",
      "时倾一尊酒，坐望东南山。",
      "稚侄初学步，牵衣戏我前。",
      "即此自可乐，庶几颜与原。"
    ]
  },
  {
    "id": "4cf437765d7e379af9e4d5356b6f8c8e",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "湛湛尊中酒，有功不自伐。",
      "不伐人不知，我今代其说。",
      "良将临大敌，前驱千万卒。",
      "一箪投河饮，赴死心如一。",
      "壮士磨匕首，勇愤气咆𠷺。",
      "一酣忘报雠，四体如无骨。",
      "东海杀孝妇，天旱逾年月。",
      "一酌酹其魂，通宵雨不歇。",
      "咸阳秦狱气，冤痛结为物。",
      "千岁不肯散，一沃亦销失。",
      "况兹儿女恨，及彼幽忧疾。",
      "快饮无不消，如霜得春日。",
      "方知曲糵灵，万物无与匹。"
    ]
  },
  {
    "id": "4cf437765d7e379af9e4d535e704b750",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烟霞隔悬圃，风波限瀛州。",
      "我岂不欲往，大海路阻修。",
      "神仙但闻说，灵药不可求。",
      "长生无得者，举世如蜉蝣。",
      "逝者不重回，存者难久留。",
      "踟蹰未死间，何苦怀百忧。",
      "念此忽内热，坐看成白头。",
      "举杯还独饮，顾影自献酬。",
      "心与口相约，未醉勿言休。",
      "今朝不尽醉，知有明朝不。",
      "不见郭门外，累累坟与丘。",
      "月明愁杀人，黄蒿风飕飕。",
      "死者若有知，悔不秉烛游。"
    ]
  },
  {
    "id": "4cf437765d7e379af9e4d535b59e2d46",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吾闻浔阳郡，昔有陶徵君。",
      "爱酒不爱名，忧醒不忧贫。",
      "尝为彭泽令，在官才八旬。",
      "愀然忽不乐，挂印著公门。",
      "口吟归去来，头戴漉酒巾。",
      "人吏留不得，直入故山云。",
      "归来五柳下，还以酒养真。",
      "人间荣与利，摆落如泥尘。",
      "先生去已久，纸墨有遗文。",
      "篇篇劝我饮，此外无所云。",
      "我从老大来，窃慕其为人。",
      "其他不可及，且效醉昏昏。"
    ]
  },
  {
    "id": "4cf437765d7e379af9e4d535389868de",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "楚王疑忠臣，江南放屈平。",
      "晋朝轻高士，林下弃刘伶。",
      "一人常独醉，一人常独醒。",
      "醒者多苦志，醉者多欢情。",
      "欢情信独善，苦志竟何成。",
      "兀傲瓮间卧，憔悴泽畔行。",
      "彼忧而此乐，道理甚分明。",
      "愿君且饮酒，勿思身后名。"
    ]
  },
  {
    "id": "4cf437765d7e379af9e4d535449df512",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有一燕赵士，言貌甚奇瑰。",
      "日日酒家去，脱衣典数杯。",
      "问君何落拓，云仆生草莱。",
      "地寒命且薄，徒抱王佐才。",
      "岂无济时策，君门乏良媒。",
      "三献寝不报，迟迟空手回。",
      "亦有同门生，先升青云梯。",
      "贵贱交道绝，朱门叩不开。",
      "及归种禾黍，三岁旱为灾。",
      "入山烧黄白，一旦化为灰。",
      "蹉跎五十馀，生世苦不谐。",
      "处处去不得，却归酒中来。"
    ]
  },
  {
    "id": "4cf437765d7e379af9e4d535378e2e6d",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "南巷有贵人，高盖驷马车。",
      "我问何所苦，四十垂白须。",
      "答云君不知，位重多忧虞。",
      "北里有寒士，瓮牖绳为枢。",
      "出扶桑枣杖，入卧蜗牛庐。",
      "散贱无忧患，心安体亦舒。",
      "东邻有富翁，藏货遍五都。",
      "东京收粟帛，西市鬻金珠。",
      "朝营暮计算，昼夜不安居。",
      "西舍有贫者，匹妇配匹夫。",
      "布裙行赁舂，裋褐坐佣书。",
      "以此求口食，一饱欣有馀。",
      "贵贱与贫富，高下虽有殊。",
      "忧乐与利害，彼此不相逾。",
      "是以达人观，万化同一途。",
      "但未知生死，胜负两何如。",
      "迟疑未知间，且以酒为娱。"
    ]
  },
  {
    "id": "4cf437765d7e379af9e4d5350e8171af",
    "title": "效陶潜体诗十六首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "济水澄而洁，河水浑而黄。",
      "交流列四渎，清浊不相伤。",
      "太公战牧野，伯夷饿首阳。",
      "同时号贤圣，进退不相妨。",
      "谓天不爱民，胡为生稻粱。",
      "谓天果爱民，胡为生豺狼。",
      "谓神福善人，孔圣竟栖遑。",
      "谓神祸淫人，暴秦终霸王。",
      "颜回与黄宪，何辜早夭亡。",
      "蝮蛇与鸩鸟，何得寿延长。",
      "物理不可测，神道亦难量。",
      "举头仰问天，天色但苍苍。",
      "唯当多种黍，日醉手中觞。"
    ]
  },
  {
    "id": "4cf437765d7e379ad4741dbcf7d7a7cf",
    "title": "自题写真",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我貌不自识，李放写我真。",
      "静观神与骨，合是山中人。",
      "蒲柳质易朽，麋鹿心难驯。",
      "何事赤墀上，五年为侍臣。",
      "况多刚狷性，难与世同尘。",
      "不惟非贵相，但恐生祸因。",
      "宜当早罢去，收取云泉身。"
    ]
  },
  {
    "id": "4cf437765d7e379a2d16d875e142c336",
    "title": "遣怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "寓心身体中，寓性方寸内。",
      "此身是外物，何足苦忧爱。",
      "况有假饰者，华簪及高盖。",
      "此又疏于身，复在外物外。",
      "操之多惴慄，失之又悲悔。",
      "乃知名与器，得丧俱为害。",
      "颓然环堵客，萝蕙为巾带。",
      "自得此道来，身穷心甚泰。"
    ]
  },
  {
    "id": "4cf437765d7e379ab420b66165475d71",
    "title": "渭上偶钓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "渭水如镜色，中有鲤与鲂。",
      "偶持一竿竹，悬钓在其傍。",
      "微风吹钓丝，袅袅十尺长。",
      "谁知对鱼坐，心在无何乡。",
      "昔有白头人，亦钓此渭阳。",
      "钓人不钓鱼，七十得文王。",
      "况我垂钓意，人鱼又兼忘。",
      "无机两不得，但弄秋水光。",
      "兴尽钓亦罢，归来饮我觞。"
    ]
  },
  {
    "id": "4cf437765d7e379ad6bf54496ce49989",
    "title": "隐几",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "身适忘四支，心适忘是非。",
      "既适又忘适，不知吾是谁。",
      "百体如槁木，兀然无所知。",
      "方寸如死灰，寂然无所思。",
      "今日复明日，身心忽两遗。",
      "行年三十九，岁暮日斜时。",
      "四十心不动，吾今其庶几。"
    ]
  },
  {
    "id": "4cf437765d7e379a4c2b1dcf826f1e94",
    "title": "春眠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "新浴肢体畅，独寝神魂安。",
      "况因夜深坐，遂成日高眠。",
      "春被薄亦暖，朝窗深更闲。",
      "却忘人间事，似得枕上仙。",
      "至适无梦想，大和难名言。",
      "全胜彭泽醉，欲敌曹溪禅。",
      "何物呼我觉，伯劳声关关。",
      "起来妻子笑，生计春茫然。"
    ]
  },
  {
    "id": "4cf437765d7e379a4ca77db2722c7650",
    "title": "闲居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "空腹一盏粥，饥食有馀味。",
      "南檐半床日，暖卧因成睡。",
      "绵袍拥两膝，竹几支双臂。",
      "从旦直至昏，身心一无事。",
      "心足即为富，身闲乃当贵。",
      "富贵在此中，何必居高位。",
      "君看裴相国，金紫光照地。",
      "心苦头尽白，才年四十四。",
      "乃知高盖车，乘者多忧畏。"
    ]
  },
  {
    "id": "4cf437765d7e379a3df20a293c0cc51f",
    "title": "夏日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "东窗晚无热，北户凉有风。",
      "尽日坐复卧，不离一室中。",
      "中心本无系，亦与出门同。"
    ]
  },
  {
    "id": "4cf437765d7e379a8ee866a7538c3960",
    "title": "适意二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "十年为旅客，常有饥寒愁。",
      "三年作谏官，复多尸素羞。",
      "有酒不暇饮，有山不得游。",
      "岂无平生志，拘牵不自由。",
      "一朝归渭上，泛如不系舟。",
      "置心世事外，无喜亦无忧。",
      "终日一蔬食，终年一布裘。",
      "寒来弥懒放，数日一梳头。",
      "朝睡足始起，夜酌醉即休。",
      "人心不过适，适外复何求。"
    ]
  },
  {
    "id": "4cf437765d7e379a8ee866a7eed00ca7",
    "title": "适意二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "早岁从旅游，颇谙时俗意。",
      "中年忝班列，备见朝廷事。",
      "作客诚已难，为臣尤不易。",
      "况余方且介，举动多忤累。",
      "直道速我尤，诡遇非吾志。",
      "胸中十年内，消尽浩然气。",
      "自从返田亩，顿觉无忧愧。",
      "蟠木用难施，浮云心易遂。",
      "悠悠身与世，从此两相弃。"
    ]
  },
  {
    "id": "4cf437765d7e379a4b3899c5ac7bc0aa",
    "title": "首夏病间",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我生来几时，万有四千日。",
      "自省于其间，非忧即有疾。",
      "老去虑渐息，年来病初愈。",
      "忽喜身与心，泰然两无苦。",
      "况兹孟夏月，清和好时节。",
      "微风吹裌衣，不寒复不热。",
      "移榻树阴下，竟日何所为。",
      "或饮一瓯茗，或吟两句诗。",
      "内无忧患迫，外无职役羁。",
      "此日不自适，何时是适时。"
    ]
  },
  {
    "id": "4cf437765d7e379afa7f87a440d6e2c0",
    "title": "晚春酤酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "百花落如雪，两鬓垂作丝。",
      "春去有来日，我老无少时。",
      "人生待富贵，为乐常苦迟。",
      "不如贫贱日，随分开愁眉。",
      "卖我所乘马，典我旧朝衣。",
      "尽将酤酒饮，酩酊步行归。",
      "名姓日隐晦，形骸日变衰。",
      "醉卧黄公肆，人知我是谁。"
    ]
  },
  {
    "id": "4cf437765d7e379acaa1dfba75158b77",
    "title": "兰若寓居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "名宦老慵求，退身安草野。",
      "家园病懒归，寄居在兰若。",
      "薜衣换簪组，藜杖代车马。",
      "行止辄自由，甚觉身潇洒。",
      "晨游南坞上，夜息东庵下。",
      "人间千万事，无有关心者。"
    ]
  },
  {
    "id": "4cf437765d7e379a1255d7e6e38b90af",
    "title": "曲生访宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "西斋寂已暮，叩门声樀樀。",
      "知是君宿来，自拂尘埃席。",
      "村家何所有，茶果迎来客。",
      "贫静似僧居，竹林依四壁。",
      "厨灯斜影出，檐雨馀声滴。",
      "不是爱闲人，肯来同此夕。"
    ]
  },
  {
    "id": "4cf437765d7e379a2c0a705f92b82e9d",
    "title": "闻庾七左降因咏所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我病卧渭北，君老谪巴东。",
      "相悲一长叹，薄命与君同。",
      "既叹还自哂，哂叹两未终。",
      "后心诮前意，所见何迷蒙。",
      "人生大块间，如鸿毛在风。",
      "或飘青云上，或落泥涂中。",
      "衮服相天下，傥来非我通。",
      "布衣委草莽，偶去非吾穷。",
      "外物不可必，中怀须自空。",
      "无令怏怏气，留滞在心胸。"
    ]
  },
  {
    "id": "4cf437765d7e379a1c2a08428020ee46",
    "title": "归田三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人生何所欲，所欲唯两端。",
      "中人爱富贵，高士慕神仙。",
      "神仙须有籍，富贵亦在天。",
      "莫恋长安道，莫寻方丈山。",
      "西京尘浩浩，东海浪漫漫。",
      "金门不可入，琪树何由攀。",
      "不如归山下，如法种春田。"
    ]
  },
  {
    "id": "4cf437765d7e379a1c2a08427d38dc4f",
    "title": "归田三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "种田意已决，决意复何如。",
      "卖马买犊使，徒步归田庐。",
      "迎春治耒耜，候雨辟菑畬。",
      "策杖田头立，躬亲课仆夫。",
      "吾闻老农言，为稼慎在初。",
      "所施不卤莽，其报必有馀。",
      "上求奉王税，下望备家储。",
      "安得放慵惰，拱手而曳裾。",
      "学农未为鄙，亲友勿笑余。",
      "更待明年后，自拟执犁锄。"
    ]
  },
  {
    "id": "4cf437765d7e379a1c2a0842214fcb67",
    "title": "归田三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三十为近臣，腰间鸣佩玉。",
      "四十为野夫，田中学锄谷。",
      "何言十年内，变化如此速。",
      "此理固是常，穷通相倚伏。",
      "为鱼有深水，为鸟有高木。",
      "何必守一方，窘然自牵束。",
      "化吾足为马，吾因以行陆。",
      "化吾手为弹，吾因以求肉。",
      "形骸为异物，委顺心犹足。",
      "幸得且归农，安知不为福。",
      "况吾行欲老，瞥若风前烛。",
      "孰能俄顷间，将心系荣辱。"
    ]
  },
  {
    "id": "4cf437765d7e379ae9a17266691e7ddb",
    "title": "秋游原上",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "七月行已半，早凉天气清。",
      "清晨起巾栉，徐步出柴荆。",
      "露杖筇竹冷，风襟越蕉轻。",
      "闲携弟侄辈，同上秋原行。",
      "新枣未全赤，晚瓜有馀馨。",
      "依依田家叟，设此相逢迎。",
      "自我到此村，往来白发生。",
      "村中相识久，老幼皆有情。",
      "留连向暮归，树树风蝉声。",
      "是时新雨足，禾黍夹道青。",
      "见此令人饱，何必待西成。"
    ]
  },
  {
    "id": "4cf437765d7e379a8ca75758d0e821e2",
    "title": "九日登西原宴望",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "病爱枕席凉，日高眠未辍。",
      "弟兄呼我起，今日重阳节。",
      "起登西原望，怀抱同一豁。",
      "移座就菊丛，糕酒前罗列。",
      "虽无丝与管，歌笑随情发。",
      "白日未及倾，颜酡耳已热。",
      "酒酣四向望，六合何空阔。",
      "天地自久长，斯人几时活。",
      "请看原下村，村人死不歇。",
      "一村四十家，哭葬无虚月。",
      "指此各相勉，良辰且欢悦。"
    ]
  },
  {
    "id": "4cf437765d7e379ac1b7cb6f76486328",
    "title": "寄同病者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三十生二毛，早衰为沈疴。",
      "四十官七品，拙宦非由他。",
      "年颜日枯槁，时命日蹉跎。",
      "岂独我如此，圣贤无奈何。",
      "回观亲旧中，举目尤可嗟。",
      "或有终老者，沈贱如泥沙。",
      "或有始壮者，飘忽如风花。",
      "穷饿与夭促，不如我者多。",
      "以此反自慰，常得心平和。",
      "寄言同病者，回叹且为歌。"
    ]
  },
  {
    "id": "4cf437765d7e379a97b028a51f77c15b",
    "title": "东园玩菊",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "少年昨已去，芳岁今又阑。",
      "如何寂莫意，复此荒凉园。",
      "园中独立久，日澹风露寒。",
      "秋蔬尽芜没，好树亦凋残。",
      "唯有数丛菊，新开篱落间。",
      "携觞聊就酌，为尔一留连。",
      "忆我少小日，易为兴所牵。",
      "见酒无时节，未饮已欣然。",
      "近从年长来，渐觉取乐难。",
      "常恐更衰老，强饮亦无欢。",
      "顾谓尔菊花，后时何独鲜。",
      "诚知不为我，借尔暂开颜。"
    ]
  },
  {
    "id": "4cf437765d7e379acd6e743e22f87016",
    "title": "观稼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "世役不我牵，身心常自若。",
      "晚出看田亩，闲行旁村落。",
      "累累绕场稼，啧啧群飞雀。",
      "年丰岂独人，禽鸟声亦乐。",
      "田翁逢我喜，默起具尊杓。",
      "敛手笑相延，社酒有残酌。",
      "愧兹勤且敬，藜杖为淹泊。",
      "言动任天真，未觉农人恶。",
      "停杯问生事，夫种妻儿穫。",
      "筋力苦疲劳，衣食常单薄。",
      "自惭禄仕者，曾不营农作。",
      "饱食无所劳，何殊卫人鹤。"
    ]
  },
  {
    "id": "4cf437765d7e379aaa2c970aa8c38e54",
    "title": "闻哭者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨日南邻哭，哭声一何苦。",
      "云是妻哭夫，夫年二十五。",
      "今朝北里哭，哭声又何切。",
      "云是母哭儿，儿年十七八。",
      "四邻尚如此，天下多夭折。",
      "乃知浮世人，少得垂白发。",
      "余今过四十，念彼聊自悦。",
      "从此明镜中，不嫌头似雪。"
    ]
  },
  {
    "id": "4cf437765d7e379a1147f5e34344fc65",
    "title": "新构亭台示诸弟侄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "平台高数尺，台上结茅茨。",
      "东西疏二牖，南北开两扉。",
      "芦帘前后卷，竹簟当中施。",
      "清泠白石枕，疏凉黄葛衣。",
      "开襟向风坐，夏日如秋时。",
      "啸傲颇有趣，窥临不知疲。",
      "东窗对华山，三峰碧参差。",
      "南檐当渭水，卧见云帆飞。",
      "仰摘枝上果，俯折畦中葵。",
      "足以充饥渴，何必慕甘肥。",
      "况有好群从，旦夕相追随。"
    ]
  },
  {
    "id": "4cf437765d7e379a372f641840afffca",
    "title": "自吟拙什因有所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "懒病每多暇，暇来何所为。",
      "未能抛笔研，时作一篇诗。",
      "诗成澹无味，多被众人嗤。",
      "上怪落声韵，下嫌拙言词。",
      "时时自吟咏，吟罢有所思。",
      "苏州及彭泽，与我不同时。",
      "此外复谁爱，唯有元微之。",
      "谪向江陵府，三年作判司。",
      "向去二千里，诗成远不知。"
    ]
  },
  {
    "id": "4cf437765d7e379a29a86c179c07280f",
    "title": "东坡",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "寥落野陂畔，独行思有馀。",
      "秋荷病叶上，白露大如珠。",
      "忽忆同赏地，曲江东北隅。",
      "秋池少游客，唯我与君俱。",
      "啼蛩隐红蓼，瘦马蹋青芜。",
      "当时与今日，俱是暮秋初。",
      "节物苦相似，时景亦无馀。",
      "唯有人分散，经年不得书。"
    ]
  },
  {
    "id": "4cf437765d7e379a4ca77db2c8aa5739",
    "title": "闲居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "深闭竹间扉，静扫松下地。",
      "独啸晚风前，何人知此意。",
      "看山尽日坐，枕帙移时睡。",
      "谁能从我游，使君心无事。"
    ]
  },
  {
    "id": "4cf437765d7e379a827b5873c6fb3456",
    "title": "咏拙",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "所禀有巧拙，不可改者性。",
      "所赋有厚薄，不可移者命。",
      "我性愚且惷，我命薄且屯。",
      "问我何以知，所知良有因。",
      "亦曾举两足，学人蹋红尘。",
      "从兹知性拙，不解转如轮。",
      "亦曾奋六翮，高飞到青云。",
      "从兹知命薄，摧落不逡巡。",
      "慕贵而厌贱，乐富而恶贫。",
      "同此天地间，我岂异于人。",
      "性命苟如此，反则成苦辛。",
      "以此自安分，虽穷每欣欣。",
      "葺茅为我庐，编蓬为我门。",
      "缝布作袍被，种谷充盘飧。",
      "静读古人书，闲钓清渭滨。",
      "优哉复游哉，聊以终吾身。"
    ]
  },
  {
    "id": "4cf437765d7e379a762aa7daeb62fc9e",
    "title": "咏慵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有官慵不选，有田慵不农。",
      "屋穿慵不葺，衣裂慵不缝。",
      "有酒慵不酌，无异尊常空。",
      "有琴慵不弹，亦与无弦同。",
      "家人告饭尽，欲炊慵不舂。",
      "亲朋寄书至，欲读慵开封。",
      "尝闻嵇叔夜，一生在慵中。",
      "弹琴复锻铁，比我未为慵。"
    ]
  },
  {
    "id": "4cf437765d7e379a44121886ce71487f",
    "title": "冬夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "家贫亲爱散，身病交游罢。",
      "眼前无一人，独掩村斋卧。",
      "冷落灯火闇，离披帘幕破。",
      "策策窗户前，又闻新雪下。",
      "长年渐省睡，夜半起端坐。",
      "不学坐忘心，寂莫安可过。",
      "兀然身寄世，浩然心委化。",
      "如此来四年，一千三百夜。"
    ]
  },
  {
    "id": "4cf437765d7e379a09c2e17286256146",
    "title": "村中留李三固言宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "平生早游宦，不道无亲故。",
      "如我与君心，相知应有数。",
      "春明门前别，金氏陂中遇。",
      "村酒两三杯，相留寒日暮。",
      "勿嫌村酒薄，聊酌论心素。",
      "请君少踟蹰，系马门前树。",
      "明年身若健，便拟江湖去。",
      "他日纵相思，知君无觅处。",
      "后会既茫茫，今宵君且住。"
    ]
  },
  {
    "id": "4cf437765d7e379ae699dc135f160bd7",
    "title": "友人夜访",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "檐间清风簟，松下明月杯。",
      "幽意正如此，况乃故人来。"
    ]
  },
  {
    "id": "4cf437765d7e379a7abda855be08fd29",
    "title": "游悟真寺诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "元和九年秋，八月月上弦。",
      "我游悟真寺，寺在王顺山。",
      "去山四五里，先闻水潺湲。",
      "自兹舍车马，始涉蓝溪湾。",
      "手拄青竹杖，足蹋白石滩。",
      "渐怪耳目旷，不闻人世喧。",
      "山下望山上，初疑不可攀。",
      "谁知中有路，盘折通岩巅。",
      "一息幡竿下，再休石龛边。",
      "龛间长丈馀，门户无扃关。",
      "仰窥不见人，石发垂若鬟。",
      "惊出白蝙蝠，双飞如雪翻。",
      "回首寺门望，青崖夹朱轩。",
      "如擘山腹开，置寺于其间。",
      "入门无平地，地窄虚空宽。",
      "房廊与台殿，高下随峰峦。",
      "岩崿无撮土，树木多瘦坚。",
      "根株抱石长，屈曲虫蛇蟠。",
      "松桂乱无行，四时郁芊芊。",
      "枝梢袅青翠，韵若风中弦。",
      "日月光不透，绿阴相交延。",
      "幽鸟时一声，闻之似寒蝉。",
      "首憩宾位亭，就坐未及安。",
      "须臾开北户，万里明豁然。",
      "拂檐虹霏微，绕栋云回旋。",
      "赤日间白雨，阴晴同一川。",
      "野绿簇草树，眼界吞秦原。",
      "渭水细不见，汉陵小于拳。",
      "却顾来时路，萦纡映朱阑。",
      "历历上山人，一一遥可观。",
      "前对多宝塔，风铎鸣四端。",
      "栾栌与户牖，恰恰金碧繁。",
      "云昔迦叶佛，此地坐涅槃。",
      "至今铁钵在，当底手迹穿。",
      "西开玉像殿，白佛森比肩。",
      "斗薮尘埃衣，礼拜冰雪颜。",
      "叠霜为袈裟，贯雹为华鬘。",
      "逼观疑鬼功，其迹非雕镌。",
      "次登观音堂，未到闻栴檀。",
      "上阶脱双履，敛足升净筵。",
      "六楹排玉镜，四座敷金钿。",
      "黑夜自光明，不待灯烛然。",
      "众宝互低昂，碧佩珊瑚幡。",
      "风来似天乐，相触声珊珊。",
      "白珠垂露凝，赤珠滴血殷。",
      "点缀佛髻上，合为七宝冠。",
      "双瓶白琉璃，色若秋水寒。",
      "隔瓶见舍利，圆转如金丹。",
      "玉笛何代物，天人施祇园。",
      "吹如秋鹤声，可以降灵仙。",
      "是时秋方中，三五月正圆。",
      "宝堂豁三门，金魄当其前。",
      "月与宝相射，晶光争鲜妍。",
      "照人心骨冷，竟夕不欲眠。",
      "晓寻南塔路，乱竹低婵娟。",
      "林幽不逢人，寒蝶飞翾翾。",
      "山果不识名，离离夹道蕃。",
      "足以疗饥乏，摘尝味甘酸。",
      "道南蓝谷神，紫伞白纸钱。",
      "若岁有水旱，诏使修蘋蘩。",
      "以地清净故，献奠无荤膻。",
      "危石叠四五，𡾋嵬欹且刓。",
      "造物者何意，堆在岩东偏。",
      "冷滑无人迹，苔点如花笺。",
      "我来登上头，下临不测渊。",
      "目眩手足掉，不敢低头看。",
      "风从石下生，薄人而上抟。",
      "衣服似羽翮，开张欲飞鶱。",
      "𡾼𡾼三面峰，峰尖刀剑攒。",
      "往往白云过，决开露青天。",
      "西北日落时，夕晖红团团。",
      "千里翠屏外，走下丹砂丸。",
      "东南月上时，夜气青漫漫。",
      "百丈碧潭底，写出黄金盘。",
      "蓝水色似蓝，日夜长潺潺。",
      "周回绕山转，下视如青环。",
      "或铺为慢流，或激为奔湍。",
      "泓澄最深处，浮出蛟龙涎。",
      "侧身入其中，悬磴尤险艰。",
      "扪萝蹋樛木，下逐饮涧猿。",
      "雪迸起白鹭，锦跳惊红鳣。",
      "歇定方盥漱，濯去支体烦。",
      "浅深皆洞彻，可照脑与肝。",
      "但爱清见底，欲寻不知源。",
      "东崖饶怪石，积甃苍琅玕。",
      "温润发于外，其间韫玙璠。",
      "卞和死已久，良玉多弃捐。",
      "或时泄光彩，夜与星月连。",
      "中顶最高峰，拄天青玉竿。",
      "𪕍𪕌上不得，岂我能攀援。",
      "上有白莲池，素葩覆清澜。",
      "闻名不可到，处所非人寰。",
      "又有一片石，大如方尺砖。",
      "插在半壁上，其下万仞悬。",
      "云有过去师，坐得无生禅。",
      "号为定心石，长老世相传。",
      "却上谒仙祠，蔓草生绵绵。",
      "昔闻王氏子，羽化升上玄。",
      "其西晒药台，犹对芝术田。",
      "时复明月夜，上闻黄鹤言。",
      "回寻画龙堂，二叟鬓发斑。",
      "想见听法时，欢喜礼印坛。",
      "复归泉窟下，化作龙蜿蜒。",
      "阶前石孔在，欲雨生白烟。",
      "往有写经僧，身静心精专。",
      "感彼云外鸽，群飞千翩翩。",
      "来添砚中水，去吸岩底泉。",
      "一日三往复，时节长不愆。",
      "经成号圣僧，弟子名杨难。",
      "诵此莲花偈，数满百亿千。",
      "身坏口不坏，舌根如红莲。",
      "颅骨今不见，石函尚存焉。",
      "粉壁有吴画，笔彩依旧鲜。",
      "素屏有褚书，墨色如新乾。",
      "灵境与异迹，周览无不殚。",
      "一游五昼夜，欲返仍盘桓。",
      "我本山中人，误为时网牵。",
      "牵率使读书，推挽令效官。",
      "既登文字科，又忝谏诤员。",
      "拙直不合时，无益同素餐。",
      "以此自惭惕，戚戚常寡欢。",
      "无成心力尽，未老形骸残。",
      "今来脱簪组，始觉离忧患。",
      "及为山水游，弥得纵疏顽。",
      "野麋断羁绊，行走无拘挛。",
      "池鱼放入海，一往何时还。",
      "身著居士衣，手把南华篇。",
      "终来此山住，永谢区中缘。",
      "我今四十馀，从此终身闲。",
      "若以七十期，犹得三十年。"
    ]
  },
  {
    "id": "4cf437765d7e379ab7eee6dce4c2c40f",
    "title": "酬张十八访宿见赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昔我为近臣，君常稀到门。",
      "今我官职冷，君君来往频。",
      "我受狷介性，立为顽拙身。",
      "平生虽寡合，合即无缁磷。",
      "况君秉高义，富贵视如云。",
      "五侯三相家，眼冷不见君。",
      "问其所与游，独言韩舍人。",
      "其次即及我，我愧非其伦。",
      "胡为谬相爱，岁晚逾勤勤。",
      "落然颓檐下，一话夜达晨。",
      "床单食味薄，亦不嫌我贫。",
      "日高上马去，相顾犹逡巡。",
      "长安久无雨，日赤风昏昏。",
      "怜君将病眼，为我犯埃尘。",
      "远从延康里，来访曲江滨。",
      "所重君子道，不独愧相亲。"
    ]
  },
  {
    "id": "4cf437765d7e379aeb3eaf2a35398de3",
    "title": "朝归书寄元八",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "进入閤前拜，退就廊下餐。",
      "归来昭国里，人卧马歇鞍。",
      "却睡至日午，起坐心浩然。",
      "况当好时节，雨后清和天。",
      "柿树绿阴合，王家庭院宽。",
      "瓶中鄠县酒，墙上终南山。",
      "独眠仍独坐，开襟当风前。",
      "禅师与诗客，次第来相看。",
      "要语连夜语，须眠终日眠。",
      "除非奉朝谒，此外无别牵。",
      "年长身且健，官贫心甚安。",
      "幸无急病痛，不至苦饥寒。",
      "自此聊以适，外缘不能干。",
      "唯应静者信，难为动者言。",
      "台中元侍御，早晚作郎官。",
      "未作郎官际，无人相伴闲。"
    ]
  },
  {
    "id": "4cf437765d7e379a84f599c82ae2afac",
    "title": "酬吴七见寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "曲江有病客，寻常多掩关。",
      "又闻马死来，不出身更闲。",
      "闻有送书者，自起出门看。",
      "素缄署丹字，中有琼瑶篇。",
      "口吟耳自听，当暑忽翛然。",
      "似漱寒玉冰，如闻商风弦。",
      "首章叹时节，末句思笑言。",
      "懒慢不相访，隔街如隔山。",
      "尝闻陶潜语，心远地自偏。",
      "君住安邑里，左右车徒喧。",
      "竹药闭深院，琴尊开小轩。",
      "谁知市南地，转作壶中天。",
      "君本上清人，名在石堂间。",
      "不知有何过，谪作人间仙。",
      "常恐岁月满，飘然归紫烟。",
      "莫忘蜉蝣内，进士有同年。"
    ]
  },
  {
    "id": "4cf437765d7e379a29698d7bee6f7620",
    "title": "昭国闲居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "贫闲日高起，门巷昼寂寂。",
      "时暑放朝参，天阴少人客。",
      "槐花满田地，仅绝人行迹。",
      "独在一床眠，清凉风雨夕。",
      "勿嫌坊曲远，近即多牵役。",
      "勿嫌禄俸薄，厚即多忧责。",
      "平生尚恬旷，老大宜安适。",
      "何以养吾真，官闲居处僻。"
    ]
  },
  {
    "id": "4cf437765d7e379a8550105d17ac7cc4",
    "title": "喜陈兄至",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黄鸟啼欲歇，青梅结半成。",
      "坐怜春物尽，起入东园行。",
      "携觞懒独酌，忽闻叩门声。",
      "闲人犹喜至，何况是陈兄。",
      "从容尽日语，稠叠长年情。",
      "勿轻一盏酒，可以话平生。"
    ]
  },
  {
    "id": "4cf437765d7e379a12463a6956d39376",
    "title": "赠杓直",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "世路重禄位，栖栖者孔宣。",
      "人情爱年寿，夭死者颜渊。",
      "二人如何人，不奈命与天。",
      "我今信多幸，抚己愧前贤。",
      "已年四十四，又为五品官。",
      "况兹知足外，别有所安焉。",
      "早年以身代，直赴逍遥篇。",
      "近岁将心地，回向南宗禅。",
      "外顺世间法，内脱区中缘。",
      "进不厌朝市，退不恋人寰。",
      "自吾得此心，投足无不安。",
      "体非导引适，意无江湖闲。",
      "有兴或饮酒，无事多掩关。",
      "寂静夜深坐，安稳日高眠。",
      "秋不苦长夜，春不惜流年。",
      "委形老小外，忘怀生死间。",
      "昨日共君语，与余心膂然。",
      "此道不可道，因君聊强言。"
    ]
  },
  {
    "id": "4cf437765d7e379ac1eaf784d497f9a4",
    "title": "寄张十八",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "饥止一箪食，渴止一壶浆。",
      "出入止一马，寝兴止一床。",
      "此外无长物，于我有若亡。",
      "胡然不知足，名利心遑遑。",
      "念兹弥懒放，积习遂为常。",
      "经旬不出门，竟日不下堂。",
      "同病者张生，贫僻住延康。",
      "慵中每相忆，此意未能忘。",
      "迢迢青槐街，相去八九坊。",
      "秋来未相见，应有新诗章。",
      "早晚来同宿，天气转清凉。"
    ]
  },
  {
    "id": "4cf437765d7e379ae8b70e395e82303a",
    "title": "题玉泉寺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "湛湛玉泉色，悠悠浮云身。",
      "闲心对定水，清静两无尘。",
      "手把青筇杖，头戴白纶巾。",
      "兴尽下山去，知我是谁人。"
    ]
  },
  {
    "id": "4cf437765d7e379aba36ec9247061aae",
    "title": "朝回游城南",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝退马未困，秋初日犹长。",
      "回辔城南去，郊野正清凉。",
      "水竹夹小径，萦回绕川冈。",
      "仰看晚山色，俯弄秋泉光。",
      "青松系我马，白石为我床。",
      "常时簪组累，此日和身忘。",
      "旦随鹓鹭末，暮游鸥鹤旁。",
      "机心一以尽，两处不乱行。",
      "谁辨心与迹，非行亦非藏。"
    ]
  },
  {
    "id": "4cf437765d7e379a4e5995dcf4276380",
    "title": "舟行",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "帆影日渐高，闲眠犹未起。",
      "起问鼓枻人，已行三十里。",
      "船头有行灶，炊稻烹红鲤。",
      "饱食起婆娑，盥漱秋江水。",
      "平生沧浪意，一旦来游此。",
      "何况不失家，舟中载妻子。"
    ]
  },
  {
    "id": "4cf437765d7e379a7b2b9a7bd7b77d49",
    "title": "江州雪",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "新雪满前山，初晴好天气。",
      "日西骑马出，忽有京都意。",
      "城柳方缀花，檐冰才结穗。",
      "须臾风日暖，处处皆飘坠。",
      "行吟赏未足，坐叹销何易。",
      "犹胜岭南看，雰雰不到地。"
    ]
  },
  {
    "id": "4cf437765d7e379ad137df56f4fb339b",
    "title": "题浔阳楼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "常爱陶彭泽，文思何高玄。",
      "又怪韦江州，诗情亦清闲。",
      "今朝登此楼，有以知其然。",
      "大江寒见底，匡山青倚天。",
      "深夜湓浦月，平旦炉峰烟。",
      "清辉与灵气，日夕供文篇。",
      "我无二人才，孰为来其间。",
      "因高偶成句，俯仰愧江山。"
    ]
  },
  {
    "id": "4cf437765d7e379a459b375e8a0f33ae",
    "title": "访陶公旧宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "垢尘不污玉，灵凤不啄膻。",
      "呜呼陶靖节，生彼晋宋间。",
      "心实有所守，口终不能言。",
      "永惟孤竹子，拂衣首阳山。",
      "夷齐各一身，穷饿未为难。",
      "先生有五男，与之同饥寒。",
      "肠中食不充，身上衣不完。",
      "连徵竟不起，斯可谓真贤。",
      "我生君之后，相去五百年。",
      "每读五柳传，目想心拳拳。",
      "昔常咏遗风，著为十六篇。",
      "今来访故宅，森若君在前。",
      "不慕尊有酒，不慕琴无弦。",
      "慕君遗荣利，老死此丘园。",
      "柴桑古村落，栗里旧山川。",
      "不见篱下菊，但馀墟中烟。",
      "子孙虽无闻，族氏犹未迁。",
      "每逢姓陶人，使我心依然。"
    ]
  },
  {
    "id": "4cf437765d7e379add7c1edede765eef",
    "title": "北亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "庐宫山下州，湓浦沙边宅。",
      "宅北倚高冈，迢迢数千尺。",
      "上有青青竹，竹间多白石。",
      "茅亭居上头，豁达门四辟。",
      "前楹卷帘箔，北牖施床席。",
      "江风万里来，吹我凉淅淅。",
      "日高公府归，巾笏随手掷。",
      "脱衣恣搔首，坐卧任所适。",
      "时倾一杯酒，旷望湖天夕。",
      "口咏独酌谣，目送归飞翮。",
      "惭无出尘操，未免折腰役。",
      "偶获此闲居，谬似高人迹。"
    ]
  },
  {
    "id": "4cf437765d7e379a2e840d1d63d4dcca",
    "title": "泛",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "四月未全热，麦凉江气秋。",
      "湖山处处好，最爱湓水头。",
      "湓水从东来，一派入江流。",
      "可怜似萦带，中有随风舟。",
      "命酒一临泛，舍鞍扬棹讴。",
      "放回岸傍马，去逐波间鸥。",
      "烟浪始渺渺，风襟亦悠悠。",
      "初疑上河汉，中若寻瀛洲。",
      "汀树绿拂地，沙草芳未休。",
      "青萝与紫葛，枝蔓垂相樛。",
      "系缆步平岸，回头望江州。",
      "城雉映水见，隐隐如蜃楼。",
      "日入意未尽，将归复少留。",
      "到官行半岁，今日方一游。",
      "此地来何暮，可以写吾忧。"
    ]
  },
  {
    "id": "4cf437765d7e379a9157b429240ad6c7",
    "title": "答故人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "故人对酒叹，叹我在天涯。",
      "见我昔荣遇，念我今蹉跎。",
      "问我为司马，官意复如何。",
      "答云且勿叹，听我为君歌。",
      "我本蓬荜人，鄙贱剧泥沙。",
      "读书未百卷，信口嘲风花。",
      "自从筮仕来，六命三登科。",
      "顾惭虚劣姿，所得亦已多。",
      "散员足庇身，薄俸可资家。",
      "省分辄自愧，岂为不遇耶。",
      "烦君对杯酒，为我一咨蹉。"
    ]
  },
  {
    "id": "4cf437765d7e379aae54fe48468a37da",
    "title": "官舍内新凿小池",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "帘下开小池，盈盈水方积。",
      "中底铺白沙，四隅甃青石。",
      "勿言不深广，但取幽人适。",
      "泛滟微雨朝，泓澄明月夕。",
      "岂无大江水，波浪连天白。",
      "未如床席间，方丈深盈尺。",
      "清浅可狎弄，昏烦聊漱涤。",
      "最爱晓暝时，一片秋天碧。"
    ]
  },
  {
    "id": "4cf437765d7e379a5f1960422274028a",
    "title": "宿简寂观",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "岩白云尚屯，林红叶初陨。",
      "秋光引闲步，不知身远近。",
      "夕投灵洞宿，卧觉尘机泯。",
      "名利心既忘，市朝梦亦尽。",
      "暂来尚如此，况乃终身隐。",
      "何以疗夜饥，一匙云母粉。"
    ]
  },
  {
    "id": "4cf437765d7e379ace1793f4c246635c",
    "title": "读谢灵运诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吾闻达士道，穷通顺冥数。",
      "通乃朝廷来，穷即江湖去。",
      "谢公才廓落，与世不相遇。",
      "壮志郁不用，须有所泄处。",
      "泄为山水诗，逸韵谐奇趣。",
      "大必笼天海，细不遗草树。",
      "岂惟玩景物，亦欲摅心素。",
      "往往即事中，未能忘兴谕。",
      "因知康乐作，不独在章句。"
    ]
  },
  {
    "id": "4cf437765d7e379ac3c4a220ef72de6e",
    "title": "北亭独宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "悄悄壁下床，纱笼耿残烛。",
      "夜半独眠觉，疑在僧房宿。"
    ]
  },
  {
    "id": "4cf437765d7e379a93621b598e45b892",
    "title": "约心",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黑鬓丝雪侵，青袍尘土涴。",
      "兀兀复腾腾，江城一上佐。",
      "朝就高斋上，熏然负暄卧。",
      "晚下小池前，澹然临水坐。",
      "已约终身心，长如今日过。"
    ]
  },
  {
    "id": "4cf437765d7e379a4b53736e4b25c9a3",
    "title": "早春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "雪消冰又释，景和风复暄。",
      "满庭田地湿，荠叶生墙根。",
      "官舍悄无事，日西斜掩门。",
      "不开庄老卷，欲与何人言。"
    ]
  },
  {
    "id": "4cf437765d7e379a3ef1d6d2715b3d43",
    "title": "春寝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "何处春暄来？微和生血气。气熏肌骨畅，东窗一昏睡。",
      "是时正月晦，假日无公事。烂熳不能休，自午将及未。",
      "缅思少健日，甘寝常自恣。一从衰疾来，枕上无此味。"
    ]
  },
  {
    "id": "4cf437765d7e379a3473d1499c47bd94",
    "title": "睡起晏坐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "后亭昼眠足，起坐春景暮。",
      "新觉眼犹昏，无思心正住。",
      "澹寂归一性，虚闲遗万虑。",
      "了然此时心，无物可譬喻。",
      "本是无有乡，亦名不用处。",
      "行禅与坐忘，同归无异路。"
    ]
  },
  {
    "id": "4cf437765d7e379ab8e588b4b2d64c3b",
    "title": "咏怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "尽日松下坐，有时池畔行。",
      "行立与坐卧，中怀澹无营。",
      "不觉流年过，亦任白发生。",
      "不为世所薄，安得遂闲情。"
    ]
  },
  {
    "id": "4cf437765d7e379aad2967f8f474d68c",
    "title": "春游二",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "下马二林寺，翛然进轻策。",
      "朝为公府吏，暮作灵山客。",
      "二月匡庐北，冰雪始消释。",
      "阳丛抽茗芽，阴窦泄泉脉。",
      "熙熙风土暖，蔼蔼云岚积。",
      "散作万壑春，凝为一气碧。",
      "身闲易飘泊，官散无牵迫。",
      "缅彼十八人，古今同此适。",
      "是年淮寇起，处处兴兵革。",
      "智士劳思谋，戎臣苦征役。",
      "独有不才者，山中弄泉石。"
    ]
  },
  {
    "id": "4cf437765d7e379af7b7ace6ad6f6558",
    "title": "出山吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝咏游仙诗，暮歌采薇曲。",
      "卧云坐白石，山中十五宿。",
      "行随出洞水，回别缘岩竹。",
      "早晚重来游，心期瑶草绿。"
    ]
  },
  {
    "id": "4cf437765d7e379abecf0a0a1bd91e36",
    "title": "岁暮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "已任时命去，亦从岁月除。",
      "中心一调伏，外累尽空虚。",
      "名宦意已矣，林泉计何如。",
      "拟近东林寺，溪边结一庐。"
    ]
  },
  {
    "id": "4cf437765d7e379ab4badab03ce416f2",
    "title": "闻早莺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日出眠未起，屋头闻早莺。",
      "忽如上林晓，万年枝上鸣。",
      "忆为近臣时，秉笔直承明。",
      "春深视草暇，旦暮闻此声。",
      "今闻在何处，寂莫浔阳城。",
      "鸟声信如一，分别在人情。",
      "不作天涯意，岂殊禁中听。"
    ]
  },
  {
    "id": "4cf437765d7e379a496cae7a5719dc82",
    "title": "栽杉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "劲叶森利剑，孤茎挺端标。",
      "才高四五尺，势若干青霄。",
      "移栽东窗前，爱尔寒不凋。",
      "病夫卧相对，日夕闲萧萧。",
      "昨为山中树，今为檐下条。",
      "虽然遇赏玩，无乃近尘嚣。",
      "犹胜涧谷底，埋没随众樵。",
      "不见郁郁松，委质山上苗。"
    ]
  },
  {
    "id": "4cf437765d7e379afd9adc99d2c18405",
    "title": "过李生",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蘋小蒲叶短，南湖春水生。",
      "子近湖边住，静境称高情。",
      "我为郡司马，散拙无所营。",
      "使君知性野，衙退任闲行。",
      "行携小榼出，逢花辄独倾。",
      "半酣到子舍，下马扣柴荆。",
      "何以引我步，绕篱竹万茎。",
      "何以醒我酒，吴音吟一声。",
      "须臾进野饭，饭稻茹芹英。",
      "白瓯青竹箸，俭洁无膻腥。",
      "欲去复裴回，夕鸦已飞鸣。",
      "何当重游此，待君湖水平。"
    ]
  },
  {
    "id": "4cf437765d7e379a1667c6f4cc2fadce",
    "title": "咏意",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "常闻南华经，巧劳智忧愁。",
      "不如无能者，饱食但遨游。",
      "平生爱慕道，今日近此流。",
      "自来浔阳郡，四序忽已周。",
      "不分物黑白，但与时沈浮。",
      "朝餐夕安寝，用是为身谋。",
      "此外即闲放，时寻山水幽。",
      "春游慧远寺，秋上庾公楼。",
      "或吟诗一章，或饮茶一瓯。",
      "身心一无系，浩浩如虚舟。",
      "富贵亦有苦，苦在心危忧。",
      "贫贱亦有乐，乐在身自由。"
    ]
  },
  {
    "id": "4cf437765d7e379a7ab7160cdb9d3954",
    "title": "食笋",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "此州乃竹乡，春笋满山谷。",
      "山夫折盈抱，抱来早市鬻。",
      "物以多为贱，双钱易一束。",
      "置之炊甑中，与饭同时熟。",
      "紫箨坼故锦，素肌擘新玉。",
      "每日遂加餐，经时不思肉。",
      "久为京洛客，此味常不足。",
      "且食勿踟蹰，南风吹作竹。"
    ]
  },
  {
    "id": "4cf437765d7e379a2f77fdd8b20354a9",
    "title": "游石门涧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "石门无旧径，披榛访遗迹。",
      "时逢山水秋，清辉如古昔。",
      "常闻慧远辈，题诗此岩壁。",
      "云覆莓苔封，苍然无处觅。",
      "萧疏野生竹，崩剥多年石。",
      "自从东晋后，无复人游历。",
      "独有秋涧声，潺湲空旦夕。"
    ]
  },
  {
    "id": "4cf437765d7e379a973877fe58cc75cd",
    "title": "题元十八溪亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "怪君不喜仕，又不游州里。",
      "今日到幽居，了然知所以。",
      "宿君石溪亭，潺湲声满耳。",
      "饮君螺杯酒，醉卧不能起。",
      "见君五老峰，益悔居城市。",
      "爱君三男儿，始叹身无子。",
      "余方炉峰下，结室为居士。",
      "山北与山东，往来从此始。"
    ]
  },
  {
    "id": "4cf437765d7e379ab0ee4b0b3eb2a2f4",
    "title": "香炉峰下新置草堂即事咏怀题于石上",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "香炉峰北面，遗爱寺西偏。",
      "白石何凿凿，清流亦潺潺。",
      "有松数十株，有竹千馀竿。",
      "松张翠伞盖，竹倚青琅玕。",
      "其下无人居，悠哉多岁年。",
      "有时聚猿鸟，终日空风烟。",
      "时有沈冥子，姓白字乐天。",
      "平生无所好，见此心依然。",
      "如获终老地，忽乎不知还。",
      "架岩结茅宇，斫壑开茶园。",
      "何以洗我耳，屋头飞落泉。",
      "何以净我眼，砌下生白莲。",
      "左手携一壶，右手挈五弦。",
      "傲然意自足，箕踞于其间。",
      "兴酣仰天歌，歌中聊寄言。",
      "言我本野夫，误为世网牵。",
      "时来昔捧日，老去今归山。",
      "倦鸟得茂树，涸鱼返清源。",
      "舍此欲焉往，人间多险艰。"
    ]
  },
  {
    "id": "4cf437765d7e379ad3a7e11fa4a043f2",
    "title": "草堂前新开一池养鱼种荷日有幽趣",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "淙淙三峡水，浩浩万顷陂。",
      "未如新塘上，微风动涟漪。",
      "小萍加泛泛，初蒲正离离。",
      "红鲤二三寸，白莲八九枝。",
      "绕水欲成径，护堤方插篱。",
      "已被山中客，呼作白家池。"
    ]
  },
  {
    "id": "4cf437765d7e379aa7a3531f571ebea0",
    "title": "白云期",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三十气太状，胸中多是非。",
      "六十身太老，四体不支持。",
      "四十至五十，正是退闲时。",
      "年长识命分，心慵少营为。",
      "见酒兴犹在，登山力未衰。",
      "吾年幸当此，且与白云期。"
    ]
  },
  {
    "id": "4cf437765d7e379ad40cc0ea2072d8a0",
    "title": "登香炉峰顶",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "迢迢香炉峰，心存耳目想。",
      "终年牵物役，今日方一往。",
      "攀萝蹋危石，手足劳俯仰。",
      "同游三四人，两人不敢上。",
      "上到峰之顶，目眩神恍恍。",
      "高低有万寻，阔狭无数丈。",
      "不穷视听界，焉识宇宙广。",
      "江水细如绳，湓城小于掌。",
      "纷吾何屑屑，未能脱尘鞅。",
      "归去思自嗟，低头入蚁壤。"
    ]
  },
  {
    "id": "4cf437765d7e379aa3815ecf2cc42b69",
    "title": "答崔侍郎钱舍人书问因继以诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "旦暮两蔬食，日中一闲眠。",
      "便是了一日，如此已三年。",
      "心不择时适，足不拣地安。",
      "穷通与远近，一贯无两端。",
      "常见今之人，其心或不然。",
      "在劳则念息，处静已思喧。",
      "如是用身心，无乃自伤残。",
      "坐输忧恼便，安得形神全。",
      "吾有二道友，蔼蔼崔与钱。",
      "同飞青云路，独堕黄泥泉。",
      "岁暮物万变，故情何不迁？",
      "应为平生心，与我同一源。",
      "帝乡远于日，美人高在天。",
      "谁谓万里别，常若在目前。",
      "泥泉乐者鱼，云路游者鸾。",
      "勿言云泥异，同在逍遥间。",
      "因君问心地，书后偶成篇。",
      "慎勿说向人，人多笑此言。"
    ]
  },
  {
    "id": "4cf437765d7e379a9b151fa38420de42",
    "title": "烹葵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨卧不夕食，今起乃朝饥。",
      "贫厨何所有，炊稻烹秋葵。",
      "红粒香复软，绿英滑且肥。",
      "饥来止于饱，饱后复何思。",
      "忆昔荣遇日，迨今穷退时。",
      "今亦不冻馁，昔亦无馀资。",
      "口既不减食，身又不减衣。",
      "抚心私自问，何者是荣衰。",
      "勿学常人意，其间分是非。"
    ]
  },
  {
    "id": "4cf437765d7e379a0e43175e49ee9ce7",
    "title": "小池二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昼倦前斋热，晚爱小池清。",
      "映林馀景没，近水微凉生。",
      "坐把蒲葵扇，闲吟三两声。"
    ]
  },
  {
    "id": "4cf437765d7e379a0e43175eb9820ead",
    "title": "小池二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有意不在大，湛湛方丈馀。",
      "荷侧泻清露，萍开见游鱼。",
      "每一临此坐，忆归青溪居。"
    ]
  },
  {
    "id": "4cf437765d7e379a7a2ba296def0ca78",
    "title": "闭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我心忘世久，世亦不我干。",
      "遂成一无事，因得长掩关。",
      "掩关来几时，仿佛二三年。",
      "著书已盈帙，生子欲能言。",
      "始悟身向老，复悲世多艰。",
      "回顾趋时者，役役尘壤间。",
      "岁暮竟何得，不如且安闲。"
    ]
  },
  {
    "id": "4cf437765d7e379a496381c8208ab350",
    "title": "弄龟罗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "有侄始六岁，字之为阿龟。",
      "有女生三年，其名曰罗儿。",
      "一始学笑语，一能诵歌诗。",
      "朝戏抱我足，夜眠枕我衣。",
      "汝生何其晚，我年行已衰。",
      "物情小可念，人意老多慈。",
      "酒美竟须坏，月圆终有亏。",
      "亦如恩爱缘，乃是忧恼资。",
      "举世同此累，吾安能去之。"
    ]
  },
  {
    "id": "4cf437765d7e379a7331d41b39128db5",
    "title": "截树",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "种树当前轩，树高柯叶繁。",
      "惜哉远山色，隐此蒙笼间。",
      "一朝持斧斤，手自截其端。",
      "万叶落头上，千峰来面前。",
      "忽似决云雾，豁达睹青天。",
      "又如所念人，久别一款颜。",
      "始有清风至，稍见飞鸟还。",
      "开怀东南望，目远心辽然。",
      "人各有偏好，物莫能两全。",
      "岂不爱柔条，不如见青山。"
    ]
  },
  {
    "id": "4cf437765d7e379aef13afe30796cf6b",
    "title": "望江楼上作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江畔百尺楼，楼前千里道。",
      "凭高望平远，亦足舒怀抱。",
      "驿路使憧憧，关防兵草草。",
      "及兹多事日，尤觉闲人好。",
      "我年过不惑，休退诚非早。",
      "从此拂尘衣，归山未为老。"
    ]
  },
  {
    "id": "4cf437765d7e379ab72a449dcabb5fbb",
    "title": "题座隅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "手不任执殳，肩不能荷锄。",
      "量力揆所用，曾不敌一夫。",
      "幸因笔研功，得升仕进途。",
      "历官凡五六，禄俸及妻孥。",
      "左右有兼仆，出入有单车。",
      "自奉虽不厚，亦不至饥劬。",
      "若有人及此，傍观为何如。",
      "虽贤亦为幸，况我鄙且愚。",
      "伯夷古贤人，鲁山亦其徒。",
      "时哉无奈何，俱化为饿殍。",
      "念彼益自愧，不敢忘斯须。",
      "平生荣利心，破灭无遗馀。",
      "犹恐尘妄起，题此于座隅。"
    ]
  },
  {
    "id": "4cf437765d7e379a6cdc803150a58e58",
    "title": "昔与微之在朝日同蓄休退之心迨今十年沦落老人追寻前约且结后期",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "往子为御史，伊余忝拾遗。",
      "皆逢盛明代，俱登清近司。",
      "予系玉为佩，子曳绣为衣。",
      "从容香烟下，同侍白玉墀。",
      "朝见宠者辱，暮见安者危。",
      "纷纷无退者，相顾令人悲。",
      "宦情君早厌，世事我深知。",
      "常于荣显日，已约林泉期。",
      "况今各流落，身病齿发衰。",
      "不作卧云计，携手欲何之。",
      "待君女嫁后，及我官满时。",
      "稍无骨肉累，粗有渔樵资。",
      "岁晚青山路，白首期同归。"
    ]
  },
  {
    "id": "4cf437765d7e379acab0701bf70f4d0e",
    "title": "赎鸡",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "清晨临江望，水禽正諠繁。",
      "凫雁与鸥鹭，游扬戏朝暾。",
      "适有鬻鸡者，挈之来远村。",
      "飞鸣彼何乐，窘束此何冤。",
      "喔喔十四雏，罩缚同一樊。",
      "足伤金距蹜，头抢花冠翻。",
      "经宿废饮啄，日高诣屠门。",
      "迟回未死间，饥渴欲相吞。",
      "常慕古人道，仁信及鱼豚。",
      "见兹生恻隐，赎放双林园。",
      "开笼解索时，鸡鸡听我言。",
      "与尔镪三百，小惠何足论。",
      "莫学衔环雀，崎岖谩报恩。"
    ]
  },
  {
    "id": "4cf437765d7e379a3a1f264a4b5e39c9",
    "title": "秋日怀杓直",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晚来天色好，独出江边步。",
      "忆与李舍人，曲江相近住。",
      "常云遇清景，必约同幽趣。",
      "若不访我来，还须觅君去。",
      "开眉笑相见，把手期何处。",
      "西寺老胡僧，南园乱松树。",
      "携持小酒榼，吟咏新诗句。",
      "同出复同归，从朝直至暮。",
      "风雨忽消散，江山眇回互。",
      "浔阳与涔阳，相望空云雾。",
      "心期自乖旷，时景还如故。",
      "今日郡斋中，秋光谁共度。"
    ]
  },
  {
    "id": "4cf437765d7e379af3b6a94ae2f9d419",
    "title": "食后",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "食罢一觉睡，起来两瓯茶。",
      "举头看日影，已复西南斜。",
      "乐人惜日促，忧人厌年赊。",
      "无忧无乐者，长短任生涯。"
    ]
  },
  {
    "id": "4cf437765d7e379a151519c6eaa6dbf3",
    "title": "齐物二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "青松高百尺，绿蕙低数寸。",
      "同生大块间，长短各有分。",
      "长者不可退，短者不可进。",
      "若用此理推，穷通两无闷。"
    ]
  },
  {
    "id": "4cf437765d7e379a151519c6a8655848",
    "title": "齐物二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "椿寿八千春，槿花不经宿。",
      "中间复何有，冉冉孤生竹。",
      "竹身三年老，竹色四时绿。",
      "虽谢椿有馀，犹胜槿不足。"
    ]
  },
  {
    "id": "4cf437765d7e379af31aacd2abac21d8",
    "title": "题旧写真图",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我昔三十六，写貌在丹青。",
      "我今四十六，衰悴卧江城。",
      "岂比十年老，曾与众苦并。",
      "一照旧图画，无复昔仪形。",
      "形影默相顾，如弟对老兄。",
      "况使他人见，能不昧平生。",
      "羲和鞭日走，不为我少停。",
      "形骸属日月，老去何足惊。",
      "所恨凌烟阁，不得画功名。"
    ]
  },
  {
    "id": "4cf437765d7e379a4ca77db2a0b3cd09",
    "title": "闲居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "肺病不饮酒，眼昏不读书。",
      "端然无所作，身意闲有馀。",
      "鸡栖篱落晚，雪映林木疏。",
      "幽独已云极，何必山中居。"
    ]
  },
  {
    "id": "4cf437765d7e379ab0d5e0439d4c89a9",
    "title": "对酒示行简",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今旦一尊酒，欢畅何怡怡。",
      "此乐从中来，他人安得知。",
      "兄弟唯二人，远别恒苦悲。",
      "今春自巴峡，万里平安归。",
      "复有双幼妹，笄年未结缡。",
      "昨日嫁娶毕，良人皆可依。",
      "忧念两消释，如刀断羁縻。",
      "身轻心无系，忽欲凌空飞。",
      "人生苟有累，食肉常如饥。",
      "我心既无苦，饮水亦可肥。",
      "行简劝尔酒，停杯听我辞。",
      "不叹乡国远，不嫌官禄微。",
      "但愿我与尔，终老不相离。"
    ]
  },
  {
    "id": "4cf437765d7e379ab8e588b4bfbf95fc",
    "title": "咏怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "冉牛与颜渊，卞和与马迁。",
      "或罹天六极，或被人刑残。",
      "顾我信为幸，百骸且完全。",
      "五十不为夭，吾今欠数年。",
      "知分心自足，委顺身常安。",
      "故虽穷退日，而无戚戚颜。",
      "昔有荣先生，从事于其间。",
      "今我不量力，举心欲攀援。",
      "穷通不由己，欢戚不由天。",
      "命即无奈何，心可使泰然。",
      "且务由己者，省躬谅非难。",
      "勿问由天者，天高难与言。"
    ]
  },
  {
    "id": "4cf437765d7e379a0f231334a3249927",
    "title": "夜琴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蜀桐木性实，楚丝音韵清。",
      "调慢弹且缓，夜深十数声。",
      "入耳澹无味，惬心潜有情。",
      "自弄还自罢，亦不要人听。"
    ]
  },
  {
    "id": "4cf437765d7e379a7377b3b1388cf583",
    "title": "山中独吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人各有一癖，我癖在章句。",
      "万缘皆已消，此病独未去。",
      "每逢美风景，或对好亲故。",
      "高声咏一篇，恍若与神遇。",
      "自为江上客，半在山中住。",
      "有时新诗成，独上东岩路。",
      "身倚白石崖，手攀青桂树。",
      "狂吟惊林壑，猿鸟皆窥觑。",
      "恐为世所嗤，故就无人处。"
    ]
  },
  {
    "id": "4cf437765d7e379aadad8c999c52d56f",
    "title": "达理二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "何物壮不老，何时穷不通。",
      "如彼音与律，宛转旋为宫。",
      "我命独何薄，多悴而少丰。",
      "当壮已先衰，暂泰还长穷。",
      "我无奈命何，委顺以待终。",
      "命无奈我何，方寸如虚空。",
      "瞢然与化俱，混然与俗同。",
      "谁能坐自苦，龃龉于其中。"
    ]
  },
  {
    "id": "4cf437765d7e379aadad8c992256a304",
    "title": "达理二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "舒姑化为泉，牛哀病作虎。",
      "或柳生肘间，或男变为女。",
      "鸟兽及水木，本不与民伍。",
      "胡然生变迁，不待死归土。",
      "百骸是己物，尚不能为主。",
      "况彼时命间，倚伏何足数。",
      "时来不可遏，命去焉能取。",
      "唯当养浩然，吾闻达人语。"
    ]
  },
  {
    "id": "4cf437765d7e379ae38752933f2d954c",
    "title": "湖亭晚望残水",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "湖上秋泬寥，湖边晚萧瑟。",
      "登亭望湖水，水缩湖底出。",
      "清渟得早霜，明灭浮残日。",
      "流注随地势，洼坳无定质。",
      "泓澄白龙卧，宛转青蛇屈。",
      "破镜折剑头，光芒又非一。",
      "久为山水客，见尽幽奇物。",
      "及来湖亭望，此状难谈悉。",
      "乃知天地间，胜事殊未毕。"
    ]
  },
  {
    "id": "4cf437765d7e379a9029a0323285c1f9",
    "title": "郭虚舟相访",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝暖就南轩，暮寒归后屋。",
      "晚酒一两杯，夜棋三数局。",
      "寒灰埋暗火，晓燄凝残烛。",
      "不嫌贫冷人，时来同一宿。"
    ]
  },
  {
    "id": "4cf437765d7e379a2dae0ec736d79288",
    "title": "长庆二年七月自中书舍人出守杭州路次蓝溪作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "太原一男子，自顾庸且鄙。",
      "老逢不次恩，洗拔出泥滓。",
      "既居可言地，愿助朝廷理。",
      "伏閤三上章，戆愚不称旨。",
      "圣人存大体，优贷容不死。",
      "凤诏停舍人，鱼书除刺史。",
      "冥怀齐宠辱，委顺随行止。",
      "我自得此心，于兹十年矣。",
      "馀杭乃名郡，郡郭临江汜。",
      "已想海门山，潮声来入耳。",
      "昔予贞元末，羁旅曾游此。",
      "甚觉太守尊，亦谙鱼酒美。",
      "因生江海兴，每羡沧浪水。",
      "尚拟拂衣行，况今兼禄仕。",
      "青山峰峦接，白日烟尘起。",
      "东道既不通，改辕遂南指。",
      "自秦穷楚越，浩荡五千里。",
      "闻有贤主人，而多好山水。",
      "是行颇为惬，所历良可纪。",
      "策马度蓝溪，胜游从此始。"
    ]
  },
  {
    "id": "4cf437765d7e379a718f96aa80886e8d",
    "title": "过骆山人野居小池",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "茅覆环堵亭，泉添方丈沼。",
      "红芳照水荷，白颈观鱼鸟。",
      "拳石苔苍翠，尺波烟杳渺。",
      "但问有意无，勿论池大小。",
      "门前车马路，奔走无昏晓。",
      "名利驱人心，贤愚同扰扰。",
      "善哉骆处士，安置身心了。",
      "何乃独多君，丘园居者少。"
    ]
  },
  {
    "id": "4cf437765d7e379a5173ed664de14d57",
    "title": "宿清源寺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "往谪浔阳去，夜憩辋溪曲。",
      "今为钱塘行，重经兹寺宿。",
      "尔来几何岁，溪草二八绿。",
      "不见旧房僧，苍然新树木。",
      "虚空走日月，世界迁陵谷。",
      "我生寄其间，孰能逃倚伏。",
      "随缘又南去，好住东廊竹。"
    ]
  },
  {
    "id": "4cf437765d7e379ab6489c1c53cc5299",
    "title": "宿蓝溪对月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨夜凤池头，今夜蓝溪口。",
      "明月本无心，行人自回首。",
      "新秋松影下，半夜钟声后。",
      "清影不宜昏，聊将茶代酒。"
    ]
  },
  {
    "id": "4cf437765d7e379a0441b266ecf9c028",
    "title": "自秦望赴五松驿马上偶睡睡觉成吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "长途发已久，前馆行未至。",
      "体倦目已昏，瞌然遂成睡。",
      "右袂尚垂鞭，左手暂委辔。",
      "忽觉问仆夫，才行百步地。",
      "形神分处所，迟速相乖异。",
      "马上几多时，梦中无限事。",
      "诚哉达人语，百龄同一寐。"
    ]
  },
  {
    "id": "4cf437765d7e379a9cb2de93ea5f89be",
    "title": "邓州路中作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "萧萧谁家村，秋梨叶半坼。",
      "漠漠谁家园，秋韭花初白。",
      "路逢故里物，使我嗟行役。",
      "不归渭北村，又作江南客。",
      "去乡徒自苦，济世终无益。",
      "自问波上萍，何如涧中石。"
    ]
  },
  {
    "id": "4cf437765d7e379a6cad8ddf5f512edd",
    "title": "朱藤杖紫骢",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "拄上山之下，骑下山之下。江州去日朱藤杖，忠州归日紫骢马。",
      "天生二物济我穷，我生合是栖栖者。"
    ]
  },
  {
    "id": "4cf437765d7e379a643ca1f354e38383",
    "title": "桐树馆重题",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "阶前下马时，梁上题诗处。",
      "惨澹病使君，萧疏老松树。",
      "自嗟还自哂，又向杭州去。"
    ]
  },
  {
    "id": "4cf437765d7e379a6952f87837434d49",
    "title": "过紫霞兰若",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我爱此山头，及此三登历。",
      "紫霞旧精舍，寥落空泉石。",
      "朝市日喧隘，云林长悄寂。",
      "犹存住寺僧，肯有归山客。"
    ]
  },
  {
    "id": "4cf437765d7e379a183eaf6476d32bed",
    "title": "思竹窗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不忆西省松，不忆南宫菊。",
      "惟忆新昌堂，萧萧北窗竹。",
      "窗间枕簟在，来后何人宿。"
    ]
  },
  {
    "id": "4cf437765d7e379afd402ede5c5e9c46",
    "title": "马上作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "处世非不遇，荣身颇有馀。",
      "勋为上柱国，爵乃朝大夫。",
      "自问有何才，两入承明庐。",
      "又问有何政，再驾朱轮车。",
      "矧予东山人，自惟朴且疏。",
      "弹琴复有酒，且慕嵇阮徒。",
      "暗被乡里荐，误上贤能书。",
      "一列朝士籍，遂为世网拘。",
      "高有罾缴忧，下有陷阱虞。",
      "每觉宇宙窄，未尝心体舒。",
      "蹉跎二十年，颔下生白须。",
      "何言左迁去，尚获专城居。",
      "杭州五千里，往若投渊鱼。",
      "虽未脱簪组，且来泛江湖。",
      "吴中多诗人，亦不少酒酤。",
      "高声咏篇什，大笑飞杯盂。",
      "五十未全老，尚可且欢娱。",
      "用兹送日月，君以为何如。",
      "秋风起江上，白日落路隅。",
      "回首语五马，去矣勿踟蹰。"
    ]
  },
  {
    "id": "4cf437765d7e379aee350667d89a98b5",
    "title": "秋蝶",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋花紫蒙蒙，秋蝶黄茸茸。",
      "花低蝶新小，飞戏丛西东。",
      "日暮凉风来，纷纷花落丛。",
      "夜深白露冷，蝶已死丛中。",
      "朝生夕俱死，气类各相从。",
      "不见千年鹤，多栖百丈松。"
    ]
  },
  {
    "id": "4cf437765d7e379accf0703ed601cccb",
    "title": "登商山最高顶",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高高此山顶，四望唯烟云。",
      "下有一条路，通达楚与秦。",
      "或名诱其心，或利牵其身。",
      "乘者及负者，来去何云云。",
      "我亦斯人徒，未能出嚣尘。",
      "七年三往复，何得笑他人。"
    ]
  },
  {
    "id": "4cf437765d7e379a9bdf99fedf22a383",
    "title": "枯桑",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "道傍老枯树，枯来非一朝。",
      "皮黄外尚活，心黑中先焦。",
      "有似多忧者，非因外火烧。"
    ]
  },
  {
    "id": "4cf437765d7e379ac8d8a473eb4a3227",
    "title": "山路偶兴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "筋力未全衰，仆马不至弱。",
      "又多山水趣，心赏非寂莫。",
      "扪萝上烟岭，蹋石穿云壑。",
      "谷鸟晚仍啼，洞花秋不落。",
      "提笼复携榼，遇胜时停泊。",
      "泉憩茶数瓯，岚行酒一酌。",
      "独吟还独啸，此兴殊未恶。",
      "假使在城时，终年有何乐。"
    ]
  },
  {
    "id": "4cf437765d7e379ae8fa73f6d7b37ac6",
    "title": "山雉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "五步一啄草，十步一饮水。",
      "适性遂其生，时哉山梁雉。",
      "梁上无罾缴，梁下无鹰鹯。",
      "雌雄与群雏，皆得终天年。",
      "嗟嗟笼下鸡，及彼池中雁。",
      "既有稻粱恩，必有牺牲患。"
    ]
  },
  {
    "id": "4cf437765d7e379af7b837deb16ad8c4",
    "title": "初下汉江舟中作寄两省给舍",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋水淅红粒，朝烟烹白鳞。",
      "一食饱至夜，一卧安达晨。",
      "晨无朝谒劳，夜无直宿勤。",
      "不知两掖客，何似扁舟人。",
      "尚想到郡日，且称守土臣。",
      "犹须副忧寄，恤隐安疲民。",
      "期年庶报政，三年当退身。",
      "终使沧浪水，濯吾缨上尘。"
    ]
  },
  {
    "id": "4cf437765d7e379a063260470ba51bc8",
    "title": "自蜀江至洞庭湖口有感而作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江从西南来，浩浩无旦夕。",
      "长波逐若泻，连山凿如劈。",
      "千年不壅溃，万姓无垫溺。",
      "不尔民为鱼，大哉禹之绩。",
      "导岷既艰远，距海无咫尺。",
      "胡为不讫功，馀水斯委积。",
      "洞庭与青草，大小两相敌。",
      "混合万丈深，淼茫千里白。",
      "每岁秋夏时，浩大吞七泽。",
      "水族窟穴多，农人土地窄。",
      "我今尚嗟叹，禹岂不爱惜。",
      "邈未究其由，想古观遗迹。",
      "疑此苗人顽，恃险不终役。",
      "帝亦无奈何，留患与今昔。",
      "水流天地内，如身有血脉。",
      "滞则为疽疣，治之在针石。",
      "安得禹复生，为唐水官伯。",
      "手提倚天剑，重来亲指画。",
      "疏河似剪纸，决壅同裂帛。",
      "渗作膏腴田，蹋平鱼鳖宅。",
      "龙宫变闾里，水府生禾麦。",
      "坐添百万户，书我司徒籍。"
    ]
  },
  {
    "id": "4cf437765d7e379aa07814d30b453808",
    "title": "初领郡政衙退登东楼作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鳏茕心所念，简牍手自操。",
      "何言符竹贵，未免州县劳。",
      "赖是馀杭郡，台榭绕官曹。",
      "凌晨亲政事，向晚恣游遨。",
      "山冷微有雪，波平未生涛。",
      "水心如镜面，千里无纤毫。",
      "直下江最阔，近东楼更高。",
      "烦襟与滞念，一望皆遁逃。"
    ]
  },
  {
    "id": "4cf437765d7e379a5be275b0afd26243",
    "title": "清调吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "索索风戒寒，沈沈日藏耀。",
      "劝君饮浊醪，听我吟清调。",
      "芳节变穷阴，朝光成夕照。",
      "与君生此世，不合长年少。",
      "今晨从此过，明日安能料。",
      "若不结跏禅，即须开口笑。"
    ]
  },
  {
    "id": "4cf437765d7e379ac51e1b7fe72e851c",
    "title": "狂歌词",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "明月照君席，白露沾我衣。",
      "劝君酒杯满，听我狂歌词。",
      "五十已后衰，二十已前痴。",
      "昼夜又分半，其间几何时。",
      "生前不欢乐，死后有馀赀。",
      "焉用黄墟下，珠衾玉匣为。"
    ]
  },
  {
    "id": "4cf437765d7e379a0ef3a0a29de1d839",
    "title": "郡亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "平旦起视事，亭午卧掩关。",
      "除亲簿领外，多在琴书前。",
      "况有虚白亭，坐见海门山。",
      "潮来一凭槛，宾至一开筵。",
      "终朝对云水，有时听管弦。",
      "持此聊过日，非忙亦非闲。",
      "山林太寂莫，朝阙空喧烦。",
      "唯兹郡閤内，嚣静得中间。"
    ]
  },
  {
    "id": "4cf437765d7e379ab8e588b42e664da4",
    "title": "咏怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昔为凤阁郎，今为二千石。",
      "自觉不如今，人言不如昔。",
      "昔虽居近密，终日多忧惕。",
      "有诗不敢吟，有酒不敢吃。",
      "今虽在疏远，竟岁无牵役。",
      "饱食坐终朝，长歌醉通夕。",
      "人生百年内，疾速如过隙。",
      "先务身安闲，次要心欢适。",
      "事有得而失，物有损而益。",
      "所以见道人，观心不观迹。"
    ]
  },
  {
    "id": "4cf437765d7e379a62d4c2eae10ace44",
    "title": "立春后五日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "立春后五日，春态纷婀娜。",
      "白日斜渐长，碧云低欲堕。",
      "残冰坼玉片，新萼排红颗。",
      "遇物尽欣欣，爱春非独我。",
      "迎芳后园立，就暖前檐作。",
      "还有惆怅心，欲别红炉火。"
    ]
  },
  {
    "id": "4cf437765d7e379a7186f8e87cffc461",
    "title": "郡中即事",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "漫漫潮初平，熙熙春日至。",
      "空阔远江山，晴明好天气。",
      "外有适意物，中无系心事。",
      "数篇对竹吟，一杯望云醉。",
      "行携杖扶力，卧读书取睡。",
      "久养病形骸，深谙闲气味。",
      "遥思九城陌，扰扰趋名利。",
      "今朝是双日，朝谒多轩骑。",
      "宠者防悔尤，权者怀忧畏。",
      "为报高车盖，恐非真富贵。"
    ]
  },
  {
    "id": "4cf437765d7e379aae31189c3286ad60",
    "title": "郡斋暇日辱常州陈郎中使君早春晚坐水西馆书事诗十六韵见寄亦以十六韵酬之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "新年多暇日，晏起褰帘坐。",
      "睡足心更慵，日高头未裹。",
      "徐倾下药酒，稍爇煎茶火。",
      "谁伴寂寥身，无弦琴在左。",
      "遥思毗陵馆，春深物袅娜。",
      "波拂黄柳梢，风摇白梅朵。",
      "衙门排晓戟，铃阁开朝锁。",
      "太守水西来，朱衣垂素舸。",
      "良辰不易得，佳会无由果。",
      "五马正相望，双鱼忽前堕。",
      "鱼中获瑰宝，持玩何磊砢。",
      "一百六十言，字字灵珠颗。",
      "上申心款曲，下叙时轗轲。",
      "才富不如君，道孤还似我。",
      "敢辞官远慢，且贵身安妥。",
      "勿复问荣枯，冥心无不可。"
    ]
  },
  {
    "id": "4cf437765d7e379a4e18be312908e309",
    "title": "官舍",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高树换新叶，阴阴覆地隅。",
      "何言太守宅，有似幽人居。",
      "太守卧其下，闲慵两有馀。",
      "起尝一瓯茗，行读一卷书。",
      "早梅结青实，残樱落红珠。",
      "稚女弄庭果，嬉戏牵人裾。",
      "是日晚弥静，巢禽下相呼。",
      "啧啧护儿鹊，哑哑母子乌。",
      "岂唯云鸟尔，吾亦引吾雏。"
    ]
  },
  {
    "id": "4cf437765d7e379acd361c309a31cbe0",
    "title": "吾雏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吾雏字阿罗，阿罗才七龄。",
      "嗟吾不才子，怜尔无弟兄。",
      "抚养虽骄騃，性识颇聪明。",
      "学母画眉样，效吾咏诗声。",
      "我齿今欲堕，汝齿昨始生。",
      "我头发尽落，汝顶髻初成。",
      "老幼不相待，父衰汝孩婴。",
      "缅想古人心，慈爱亦不轻。",
      "蔡邕念文姬，于公叹缇萦。",
      "敢求得汝力，但未忘父情。"
    ]
  },
  {
    "id": "4cf437765d7e379ab35803d1af73a611",
    "title": "题小桥前新竹招客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "雁齿小红桥，垂檐低白屋。",
      "桥前何所有，苒苒新生竹。",
      "皮开坼褐锦，节露抽青玉。",
      "筠翠如可餐，粉霜不忍触。",
      "闲吟声未已，幽玩心难足。",
      "管领好风烟，轻欺凡草木。",
      "谁能有月夜，伴我林中宿。",
      "为君倾一杯，狂歌竹枝曲。"
    ]
  },
  {
    "id": "4cf437765d7e379abbe839fd8ca94e32",
    "title": "严十八郎中在郡日改制东南楼因名清辉未立标榜徵归郎署予既到郡性爱楼居宴游其间颇有幽致聊成十韵兼戏寄严",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "严郎置兹楼，立名曰清辉。",
      "未及署花榜，遽徵还粉闱。",
      "去来三四年，尘土登者稀。",
      "今春新太守，洒扫施帘帏。",
      "院柳烟婀娜，檐花雪霏微。",
      "看山倚前户，待月阐东扉。",
      "碧窗戛瑶瑟，朱阑飘舞衣。",
      "烧香卷幕坐，风燕双双飞。",
      "君作不得住，我来幸因依。",
      "始知天地间，灵境有所归。"
    ]
  },
  {
    "id": "4cf437765d7e379ac8c89218ffc5c8b4",
    "title": "南亭对酒送春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "含桃实已落，红薇花尚熏。",
      "冉冉三月尽，晚莺城上闻。",
      "独持一杯酒，南亭送残春。",
      "半酣忽长歌，歌中何所云。",
      "云我五十馀，未是苦老人。",
      "刺史二千石，亦不为贱贫。",
      "天下三品官，多老于我身。",
      "同年登第者，零落无一分。",
      "亲故半为鬼，僮仆多见孙。",
      "念此聊自解，逢酒且欢欣。"
    ]
  },
  {
    "id": "4cf437765d7e379a96049580d8beef0c",
    "title": "玩新庭树因咏所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "霭霭四月初，新树叶成阴。",
      "动摇风景丽，盖覆庭院深。",
      "下有无事人，竟日此幽寻。",
      "岂惟玩时物，亦可开烦襟。",
      "时与道人语，或听诗客吟。",
      "度春足芳色，入夜多鸣禽。",
      "偶得幽闲境，遂忘尘俗心。",
      "始知真隐者，不必在山林。"
    ]
  },
  {
    "id": "4cf437765d7e379a918bd98aacc39df0",
    "title": "仲夏斋戒月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "仲夏斋戒月，三旬断腥膻。",
      "自觉心骨爽，行起身翩翩。",
      "始知绝粒人，四体更轻便。",
      "初能脱病患，久必成神仙。",
      "御寇驭泠风，赤松游紫烟。",
      "常疑此说谬，今乃知其然。",
      "我今过半百，气衰神不全。",
      "已垂两鬓丝，难补三丹田。",
      "但减荤血味，稍结清净缘。",
      "脱巾且修养，聊以终天年。"
    ]
  },
  {
    "id": "4cf437765d7e379a59315651bd2dec1c",
    "title": "除官去未间",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "除官去未间，半月恣游讨。",
      "朝寻霞外寺，暮宿波上岛。",
      "新树少于松，平湖半连草。",
      "跻攀有次第，赏玩无昏早。",
      "有时骑马醉，兀兀冥天造。",
      "穷通与生死，其奈吾怀抱。",
      "江山信为美，齿发行将老。",
      "在郡诚未厌，归乡去亦好。"
    ]
  },
  {
    "id": "4cf437765d7e379a4d233372bd8a08fd",
    "title": "三年为刺史二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三年为刺史，无政在人口。",
      "唯向城郡中，题诗十馀首。",
      "惭非甘棠咏，岂有思人不。"
    ]
  },
  {
    "id": "4cf437765d7e379ae6e342d50ec0862d",
    "title": "别萱桂",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "使君竟不住，萱桂徒栽种。",
      "桂有留人名，萱无忘忧用。",
      "不如江畔月，步步来相送。"
    ]
  },
  {
    "id": "4cf437765d7e379a9e6139139fa6fed8",
    "title": "自馀杭归宿淮口作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "为郡已多暇，犹少勤吏职。",
      "罢郡更安闲，无所劳心力。",
      "舟行明月下，夜泊清淮北。",
      "岂止吾一身，举家同燕息。",
      "三年请禄俸，颇有馀衣食。",
      "乃至僮仆间，皆无冻馁色。",
      "行行弄云水，步步近乡国。",
      "妻子在我前，琴书在我侧。",
      "此外吾不知，于焉心自得。"
    ]
  },
  {
    "id": "4cf437765d7e379a3bbab04672e7f2b7",
    "title": "舟中李山人访宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日暮舟悄悄，烟生水沈沈。",
      "何以延宿客，夜酒与秋琴。",
      "来客道门子，来自嵩高岑。",
      "轩轩举云貌，豁豁开清襟。",
      "得意言语断，入玄滋味深。",
      "默然相顾哂，心适而忘心。"
    ]
  },
  {
    "id": "4cf437765d7e379a262ccdbe731820a1",
    "title": "洛下卜居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三年典郡归，所得非金帛。",
      "天竺石两片，华亭鹤一只。",
      "饮啄供稻粱，包裹用茵席。",
      "诚知是劳费，其奈心爱惜。",
      "远从馀杭郭，同到洛阳陌。",
      "下担拂云根，开笼展霜翮。",
      "贞姿不可杂，高性宜其适。",
      "遂就无尘坊，仍求有水宅。",
      "东南得幽境，树老寒泉碧。",
      "池畔多竹阴，门前少人迹。",
      "未请中庶禄，且脱双骖易。",
      "岂独为身谋，安吾鹤与石。"
    ]
  },
  {
    "id": "4cf437765d7e379a4f8f24d835314978",
    "title": "洛中偶作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "五年职翰林，四年涖浔阳。",
      "一年巴郡守，半年南宫郎。",
      "二年直纶閤，三年刺史堂。",
      "凡此十五载，有诗千馀章。",
      "境兴周万象，土风备四方。",
      "独无洛中作，能不心悢悢。",
      "今为青宫长，始来游此乡。",
      "裴回伊涧上，睥睨嵩少傍。",
      "遇物辄一咏，一咏倾一觞。",
      "笔下成释憾，卷中同补亡。",
      "往往顾自哂，眼昏须鬓苍。",
      "不知老将至，犹自放诗狂。"
    ]
  },
  {
    "id": "4cf437765d7e379a9ab89170fbaefb38",
    "title": "赠苏少府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "籍甚二十年，今日方款颜。",
      "相送嵩洛下，论心杯酒间。",
      "河亚懒出入，府寮多闭关。",
      "苍发彼此老，白日寻常闲。",
      "朝从携手出，暮思联骑还。",
      "何当挈一榼，同宿龙门山。"
    ]
  },
  {
    "id": "4cf437765d7e379a720ced40801e83b3",
    "title": "移家入新宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "移家入新宅，罢郡有馀赀。",
      "既可避燥湿，复免忧寒饥。",
      "疾平未还假，官闲得分司。",
      "幸有俸禄在，而无职役羁。",
      "清旦盥漱毕，开轩卷帘帏。",
      "家人及鸡犬，随我亦熙熙。",
      "取兴或寄酒，放情不过诗。",
      "何必苦修道，此即是无为。",
      "外累信已遣，中怀时有思。",
      "有思一何远，默坐低双眉。",
      "十载囚窜客，万里征戍儿。",
      "春朝锁笼鸟，冬夜支床龟。",
      "驿马走四蹄，痛酸无歇期。",
      "硙牛封两目，昏闭何人知。",
      "谁能脱放去，四散任所之。",
      "各得适其性，如吾今日时。"
    ]
  },
  {
    "id": "4cf437765d7e379aad182134820c602f",
    "title": "自咏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜镜隐白发，朝酒发红颜。",
      "可怜假年少，自笑须臾间。",
      "朱砂贱如土，不解烧为丹。",
      "玄鬓化为雪，未闻休得官。",
      "咄哉个丈夫，心性何堕顽。",
      "但遇诗与酒，便忘寝与餐。",
      "高声发一吟，似得诗中仙。",
      "引满饮一盏，尽忘身外缘。",
      "昔有醉先生，席地而幕天。",
      "于今居处在，许我当中眠。",
      "眠罢又一酌，酌罢又一篇。",
      "回面顾妻子，生计方落然。",
      "诚知此事非，又过知非年。",
      "岂不欲自改，改即心不安。",
      "且向安处去，其馀皆老闲。"
    ]
  },
  {
    "id": "4cf437765d7e379a8db8e72a2e37c73d",
    "title": "林下闲步寄皇甫庶子",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "扶杖起病初，策马力未任。",
      "既懒出门去，亦无客来寻。",
      "以此遂成闲，闲步绕园林。",
      "天晓烟景澹，树寒鸟雀深。",
      "一酌池上酒，数声竹间吟。",
      "寄言东曹长，当知幽独心。"
    ]
  },
  {
    "id": "4cf437765d7e379afc3897a09b166af2",
    "title": "晏起",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鸟鸣庭树上，日照屋檐时。",
      "老去慵转极，寒来起尤迟。",
      "厚薄被适性，高低枕得宜。",
      "神安体稳暖，此味何人知。",
      "睡足仰头坐，兀然无所思。",
      "如未凿七窍，若都遗四肢。",
      "缅想长安客，早朝霜满衣。",
      "彼此各自适，不知谁是非。"
    ]
  },
  {
    "id": "4cf437765d7e379ac87ebbc5ab56b424",
    "title": "池畔二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "结构池西廊，疏理池东树。",
      "此意人不知，欲为待月处。"
    ]
  },
  {
    "id": "4cf437765d7e379ac87ebbc5f06f18d8",
    "title": "池畔二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "持刀𠜴密竹，竹少风来多。",
      "此意人不会，欲令池有波。"
    ]
  },
  {
    "id": "4cf437765d7e379a3c0c3c651d6e8258",
    "title": "春葺新居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江州司马日，忠州刺史时。",
      "栽松满后院，种柳荫前墀。",
      "彼皆非吾土，栽种尚忘疲。",
      "况兹是我宅，葺艺固其宜。",
      "平旦领仆使，乘春亲指挥。",
      "移花夹暖室，徙竹覆寒池。",
      "池水变绿色，池芳动清辉。",
      "寻芳弄水坐，尽日心熙熙。",
      "一物苟可适，万缘都若遗。",
      "设如宅门外，有事吾不知。"
    ]
  },
  {
    "id": "4cf437765d7e379a76f7e81a8243f606",
    "title": "赠言",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "捧籯献千金，彼金何足道。",
      "临觞赠一言，此言真可宝。",
      "流光我已晚，适意君不早。",
      "况君春风面，柔促如芳草。",
      "二十方长成，三十向衰老。",
      "镜中桃李色，不得十年好。",
      "胡为坐脉脉，不肯倾怀抱。"
    ]
  },
  {
    "id": "4cf437765d7e379a7c44514d8131f7ae",
    "title": "泛春池",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白蘋湘渚曲，绿筱剡溪口。",
      "各在天一涯，信美非吾有。",
      "何如此庭内，水竹交左右。",
      "霜竹百千竿，烟波六七亩。",
      "泓澄动阶砌，澹泞映户牖。",
      "蛇皮细有纹，镜面清无垢。",
      "主人过桥来，双童扶一叟。",
      "恐污清泠波，尘缨先抖擞。",
      "波上一叶舟，舟中一尊酒。",
      "酒开舟不系，去去随所偶。",
      "或绕蒲浦前，或泊桃岛后。",
      "未拨落杯花，低冲拂面柳。",
      "半酣迷所在，倚榜兀回首。",
      "不知此何处，复是人寰否。",
      "谁知始疏凿，几主相传受。",
      "杨家去云远，田氏将非久。",
      "天与爱水人，终焉落吾手。"
    ]
  },
  {
    "id": "4cf437765d7e379a2fbbcbdedb6c9873",
    "title": "西明寺牡丹花时忆元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前年题名处，今日看花来。",
      "一作芸香吏，三见牡丹开。",
      "岂独花堪惜，方知老闇催。",
      "何况寻花伴，东都去未回。",
      "讵知红芳侧，春尽思悠哉。"
    ]
  },
  {
    "id": "4cf437765d7e379a06c9275360d29d85",
    "title": "伤杨弘贞",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "颜子昔短命，仲尼惜其贤。",
      "杨生亦好学，不幸复徒然。",
      "谁识天地意，独与龟鹤年。"
    ]
  },
  {
    "id": "4cf437765d7e379a83e627c36f7d9530",
    "title": "权摄昭应早秋书事寄元拾遗兼呈李司录",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夏闰秋候早，七月风骚骚。",
      "渭川烟景晚，骊山宫殿高。",
      "丹殿子司谏，赤县我徒劳。",
      "相去半日程，不得同游遨。",
      "到官来十日，览镜生二毛。",
      "可怜趋走吏，尘土满青袍。",
      "邮传拥两驿，簿书堆六曹。",
      "为问纲纪掾，何必使铅刀。"
    ]
  },
  {
    "id": "4cf437765d7e379acbba7b76a156778d",
    "title": "新栽竹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "佐邑意不适，闭门秋草生。",
      "何以娱野性，种竹百馀茎。",
      "见此溪上色，忆得山中情。",
      "有时公事暇，尽日绕阑行。",
      "勿言根未固，勿言阴未成。",
      "已觉庭宇内，稍稍有馀清。",
      "最爱近窗卧，秋风枝有声。"
    ]
  },
  {
    "id": "4cf437765d7e379a77ec4cf268937aa4",
    "title": "秋霖中过",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "惨惨八月暮，连连三日霖。",
      "邑居尚愁寂，况乃在山林。",
      "林下有志士，苦学惜光阴。",
      "岁晚千万虑，并入方寸心。",
      "岩鸟共旅宿，草虫伴愁吟。",
      "秋天床席冷，夜雨灯火深。",
      "怜君寂莫意，携酒一相寻。"
    ]
  },
  {
    "id": "4cf437765d7e379a24209dcfeacee0c4",
    "title": "寄江南兄弟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "分散骨肉恋，趋驰名利牵。",
      "一奔尘埃马，一泛风波船。",
      "忽忆分手时，悯默秋风前。",
      "别来朝复夕，积日成七年。",
      "花落城中池，春深江上天。",
      "登楼东南望，鸟灭烟苍然。",
      "相去复几许，道里近三千。",
      "平地犹难见，况乃隔山川。"
    ]
  },
  {
    "id": "4cf437765d7e379a52c5bb69de38b2bf",
    "title": "曲江早秋",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋波红蓼水，夕照青芜岸。",
      "独信马蹄行，曲江池四畔。",
      "早凉晴后至，残暑暝来散。",
      "方喜炎燠销，复嗟时节换。",
      "我年三十六，冉冉昏复旦。",
      "人寿七十稀，七十新过半。",
      "且当对酒笑，勿起临风叹。"
    ]
  },
  {
    "id": "4cf437765d7e379af75192b114febc33",
    "title": "寄题周至厅前双松",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆昨为吏日，折腰多苦辛。",
      "归来不自适，无计慰心神。",
      "手栽两树松，聊以当嘉宾。",
      "乘春日一溉，生意渐欣欣。",
      "清韵度秋在，绿茸随日新。",
      "始怜涧底色，不忆城中春。",
      "有时昼掩关，双影对一身。",
      "尽日不寂莫，意中如三人。",
      "忽奉宣室诏，徵为文苑臣。",
      "闲来一惆怅，恰似别交亲。",
      "早知烟翠前，攀玩不逡巡。",
      "悔从白云里，移尔落嚣尘。"
    ]
  },
  {
    "id": "4cf437765d7e379a2786ed04730a4b0b",
    "title": "翰林院中感秋怀王质夫",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "何处感时节，新蝉禁中闻。",
      "宫槐有秋意，风夕花纷纷。",
      "寄迹鸳鹭行，归心鸥鹤群。",
      "唯有王居士，知予忆白云。",
      "何日仙游寺，潭前秋见君。"
    ]
  },
  {
    "id": "4cf437765d7e379aff3ee8a2edeea90e",
    "title": "禁中月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "海水明月出，禁中清夜长。",
      "东南楼殿白，稍稍上宫墙。",
      "净落金塘水，明浮玉砌霜。",
      "不比人间见，尘土污清光。"
    ]
  },
  {
    "id": "4cf437765d7e379a6506ef0a576409be",
    "title": "赠卖松者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一束苍苍色，知从涧底来。",
      "斸掘经几日，枝叶满尘埃。",
      "不买非他意，城中无地栽。"
    ]
  },
  {
    "id": "4cf437765d7e379aed3731fbfc21c2d4",
    "title": "初见白发",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白发生一茎，朝来明镜里。",
      "勿言一茎少，满头从此始。",
      "青山方远别，黄绶初从仕。",
      "未料容鬓间，蹉跎忽如此。"
    ]
  },
  {
    "id": "4cf437765d7e379afc39ee282fe9c6dc",
    "title": "别元九后咏所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "零落桐叶雨，萧条槿花风。",
      "悠悠早秋意，生此幽闲中。",
      "况与故人别，中怀正无悰。",
      "勿云不相送，心到青门东。",
      "相知岂在多，但问同不同。",
      "同心一人去，坐觉长安空。"
    ]
  },
  {
    "id": "4cf437765d7e379a3fb9be86ed320188",
    "title": "早秋曲江感怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "离离暑云散，袅袅凉风起。",
      "池上秋又来，荷花半成子。",
      "朱颜易销歇，白日无穷已。",
      "人寿不如山，年光忽于水。",
      "青芜与红蓼，岁岁秋相似。",
      "去岁此悲秋，今秋复来此。"
    ]
  },
  {
    "id": "4cf437765d7e379ab8b5acee5e9e6465",
    "title": "寄元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "身为近密拘，心为名检缚。",
      "月夜与花时，少逢杯酒乐。",
      "唯有元夫子，闲来同一酌。",
      "把手或酣歌，展眉时笑谑。",
      "今春除御史，前月之东洛。",
      "别来未开颜，尘埃满尊杓。",
      "蕙风晚香尽，槐雨馀花落。",
      "秋意一萧条，离容两寂莫。",
      "况随白日老，共负青山约。",
      "谁识相念心，韝鹰与笼鹤。"
    ]
  },
  {
    "id": "4cf437765d7e379a1a6d85d4e2d3e807",
    "title": "暮春寄元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "梨花结成实，燕卵化为雏。",
      "时物又若此，道情复何如。",
      "但觉日月促，不嗟年岁徂。",
      "浮生都是梦，老小亦何殊。",
      "唯与故人别，江陵初谪居。",
      "时时一相见，此意未全除。"
    ]
  },
  {
    "id": "4cf437765d7e379a33339e7c601cbeea",
    "title": "早梳头",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜沐早梳头，窗明秋镜晓。",
      "飒然握中发，一沐知一少。",
      "年事渐蹉跎，世缘方缴绕。",
      "不学空门法，老病何由了。",
      "未得无生心，白头亦为夭。"
    ]
  },
  {
    "id": "4cf437765d7e379a409043f0696f5ec4",
    "title": "出关路",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山川函谷路，尘土游子颜。",
      "萧条去国意，秋风生故关。"
    ]
  },
  {
    "id": "4cf437765d7e379a827fe8f6222cde57",
    "title": "别舍弟后月夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "悄悄初别夜，去住两盘桓。",
      "行子孤灯店，居人明月轩。",
      "平生共贫苦，未必日成欢。",
      "及此暂为别，怀抱已忧烦。",
      "况是庭叶尽，复思山路寒。",
      "如何为不念，马瘦衣裳单。"
    ]
  },
  {
    "id": "4cf437765d7e379acc4a685b989c46fa",
    "title": "新丰路逢故人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "尘土长路晚，风烟废宫秋。",
      "相逢立马语，尽日此桥头。",
      "知君不得意，郁郁来西游。",
      "惆怅新丰店，何人识马周。"
    ]
  },
  {
    "id": "4cf437765d7e379ae01da021120e2bee",
    "title": "金銮子晬日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "行年欲四十，有女曰金銮。",
      "生来始周岁，学坐未能言。",
      "惭非达者怀，未免俗情怜。",
      "从此累身外，徒云慰目前。",
      "若无夭折患，则有婚嫁牵。",
      "使我归山计，应迟十五年。"
    ]
  },
  {
    "id": "4cf437765d7e379aa7756193a61d3d73",
    "title": "青龙寺早夏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "尘埃经小雨，地高倚长坡。",
      "日西寺门外，景气含清和。",
      "闲有老僧立，静无凡客过。",
      "残莺意思尽，新叶阴凉多。",
      "春去来几日，夏云忽嵯峨。",
      "朝朝感时节，年鬓闇蹉跎。",
      "胡为恋朝市，不去归烟萝。",
      "青山寸步地，自问心如何。"
    ]
  },
  {
    "id": "4cf437765d7e379a9744ef99a80b3c3e",
    "title": "劝酒寄元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "薤叶有朝露，槿枝无宿花。君今亦如此，促促生有涯。",
      "既不逐禅僧，林下学楞伽。又不随道士，山中炼丹砂。",
      "百年夜分半，一岁春无多。何不饮美酒？胡然自悲嗟。",
      "俗号销愁药，神速无以加。一杯驱世虑，两杯反天和。",
      "三杯即酩酊，或笑任狂歌。陶陶复兀兀，吾孰知其他。",
      "况在名利途，平生有风波。深心藏陷阱，巧言织网罗。",
      "举目非不见，不醉欲如何。"
    ]
  },
  {
    "id": "4cf437765d7e379a41c7a91a4efee534",
    "title": "曲江感秋",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "沙草新雨地，岸柳凉风枝。",
      "三年感秋意，并在曲江池。",
      "早蝉已嘹唳，晚荷复离披。",
      "前秋去秋思，一一生此时。",
      "昔人三十二，秋兴已云悲。",
      "我今欲四十，秋怀亦可知。",
      "岁月不虚设，此身随日衰。",
      "暗老不自觉，直到鬓成丝。"
    ]
  },
  {
    "id": "4cf437765d7e379aacfca55399deba97",
    "title": "酬张太祝晚秋卧病见寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高才淹礼寺，短羽翔禁林。",
      "西街居处远，北阙官曹深。",
      "君病不来访，我忙难往寻。",
      "差池终日别，寥落经年心。",
      "露湿绿芜地，月寒红树阴。",
      "况兹独愁夕，闻彼相思吟。",
      "上叹言笑阻，下嗟时岁侵。",
      "容衰晓窗镜，思苦秋弦琴。",
      "一章锦绣段，八韵琼瑶音。",
      "何以报珍重，惭无双南金。"
    ]
  },
  {
    "id": "4cf437765d7e379a263a1fed7149731a",
    "title": "立秋日曲江忆元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "下马柳阴下，独上堤上行。",
      "故人千万里，新蝉三两声。",
      "城中曲江水，江上江陵城。",
      "两地新秋思，应同此日情。"
    ]
  },
  {
    "id": "4cf437765d7e379a03afa42ce0add256",
    "title": "早朝贺雪寄陈山人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "长安盈尺雪，早朝贺君喜。",
      "将赴银台门，始出新昌里。",
      "上堤马蹄滑，中路蜡烛死。",
      "十里向北行，寒风吹破耳。",
      "待漏午门外，候对三殿里。",
      "须鬓冻生冰，衣裳冷如水。",
      "忽思仙游谷，闇谢陈居士。",
      "暖覆褐裘眠，日高应未起。"
    ]
  },
  {
    "id": "4cf437765d7e379a4c0260617acb400e",
    "title": "初与元九别后忽梦见之及寤而书适至兼寄桐花诗怅然感怀因以此寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "永寿寺中语，新昌坊北分。",
      "归来数行泪，悲事不悲君。",
      "悠悠蓝田路，自去无消息。",
      "计君食宿程，已过商山北。",
      "昨夜云四散，千里同月色。",
      "晓来梦见君，应是君相忆。",
      "梦中握君手，问君意何如。",
      "君言苦相忆，无人可寄书。",
      "觉来未及说，叩门声冬冬。",
      "言是商州使，送君书一封。",
      "枕上忽惊起，颠倒着衣裳。",
      "开缄见手札，一纸十三行。",
      "上论迁谪心，下说离别肠。",
      "心肠都未尽，不暇叙炎凉。",
      "云作此书夜，夜宿商州东。",
      "独对孤灯坐，阳城山馆中。",
      "夜深作书毕，山月向西斜。",
      "月下何所有，一树紫桐花。",
      "桐花半落时，复道正相思。",
      "殷勤书背后，兼寄桐花诗。",
      "桐花诗八韵，思绪一何深。",
      "以我今朝意，忆君此夜心。",
      "一章三遍读，一句十回吟。",
      "珍重八十字，字字化为金。"
    ]
  },
  {
    "id": "4cf437765d7e379a1d56073dfe0d4f3e",
    "title": "和元九悼往",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "美人别君去，自去无处寻。",
      "旧物零落尽，此情安可任。",
      "唯有襭纱幌，尘埃日夜侵。",
      "馨香与颜色，不似旧时深。",
      "透影灯耿耿，笼光月沈沈。",
      "中有孤眠客，秋凉生夜衾。",
      "旧宅牡丹院，新坟松柏林。",
      "梦中咸阳泪，觉后江陵心。",
      "含此隔年恨，发为中夜吟。",
      "无论君自感，闻者欲沾襟。"
    ]
  },
  {
    "id": "4cf437765d7e379a3e40d6d0c4d9097f",
    "title": "重到渭上旧居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "旧居清渭曲，开门当蔡渡。",
      "十年方一还，几欲迷归路。",
      "追思昔日行，感伤故游处。",
      "插柳作高林，种桃成老树。",
      "因惊成人者，尽是旧童孺。",
      "试问旧老人，半为绕村墓。",
      "浮生同过客，前后递来去。",
      "白日如弄珠，出没光不住。",
      "人物日改变，举目悲所遇。",
      "回念念我身，安得不衰暮。",
      "朱颜销不歇，白发生无数。",
      "唯有山门外，三峰色如故。"
    ]
  },
  {
    "id": "4cf437765d7e379a82a2ac69051f4818",
    "title": "白发",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白发知时节，闇与我有期。",
      "今朝日阳裹，梳落数茎丝。",
      "家人不惯见，悯默为我悲。",
      "我云何足怪，此意尔不知。",
      "凡人年三十，外壮中已衰。",
      "但思寝食味，已减二十时。",
      "况我今四十，本来形貌羸。",
      "书魔昏两眼，酒病沈四肢。",
      "亲爱日零落，在者仍别离。",
      "身心久如此，白发生已迟。",
      "由来生老死，三病长相随。",
      "除却念无生，人间无药治。"
    ]
  },
  {
    "id": "4cf437765d7e379a72e04d91f626a67e",
    "title": "秋日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池残寥落水，窗下悠杨日。",
      "袅袅秋风多，槐花半成实。",
      "下有独立人，年来四十一。"
    ]
  },
  {
    "id": "4cf437765d7e379a185cbe8c11d6e7f3",
    "title": "将之饶州江浦夜泊",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "明月满深浦，愁人卧孤舟。",
      "烦冤寝不得，夏夜长于秋。",
      "苦乏衣食资，远为江海游。",
      "光阴坐迟暮，乡国行阻修。",
      "身病向鄱阳，家贫寄徐州。",
      "前事与后事，岂堪心并忧。",
      "忧来起长望，但见江水流。",
      "云树霭苍苍，烟波澹悠悠。",
      "故园迷处所，一念堪白头。"
    ]
  },
  {
    "id": "4cf437765d7e379a5e2271119728ebac",
    "title": "冀城北原作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "野色何莽苍，秋声亦萧疏。",
      "风吹黄埃起，落日驱征车。",
      "何代此开国，封疆百里馀。",
      "古今不相待，朝市无常居。",
      "昔人城邑中，今变为丘墟。",
      "昔人墓田中，今化为里闾。",
      "废兴相催迫，日月互居诸。",
      "世变无遗风，焉能知其初。",
      "行人千载后，怀古空踌躇。"
    ]
  },
  {
    "id": "4cf437765d7e379a45825d29a140100b",
    "title": "客路感秋寄明准上人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日暮天地冷，雨霁山河清。",
      "长风从西来，草木凝秋声。",
      "已感岁倏忽，复伤物凋零。",
      "孰能不憯悽，天时牵人情。",
      "借问空门子，何法易修行。",
      "使我忘得心，不教烦恼生。"
    ]
  },
  {
    "id": "4cf437765d7e379af5532c0338348b89",
    "title": "游襄阳怀孟浩然",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "楚山碧岩岩，汉水碧汤汤。",
      "秀气结成象，孟氏之文章。",
      "今我讽遗文，思人至其乡。",
      "清风无人继，日暮空襄阳。",
      "南望鹿门山，蔼若有馀芳。",
      "旧隐不知处，云深树苍苍。"
    ]
  },
  {
    "id": "4cf437765d7e379a4bd46132cedc2873",
    "title": "秋暮西归途中书情",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "耿耿旅灯下，愁多常少眠。",
      "思乡贵早发，发在鸡鸣前。",
      "九月草木落，平芜连远山。",
      "秋阴和曙色，万木苍苍然。",
      "去秋偶东游，今秋始西旋。",
      "马瘦衣裳破，别家来二年。",
      "忆归复愁归，归无一囊钱。",
      "心虽非兰膏，安得不自然。"
    ]
  },
  {
    "id": "4cf437765d7e379a7dbae064f8186850",
    "title": "秋怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "月出照北堂，光华满阶墀。",
      "凉风从西至，草木日夜衰。",
      "桐柳减绿阴，蕙兰消碧滋。",
      "感物私自念，我心亦如之。",
      "安得长少壮，盛衰迫天时。",
      "人生如石火，为乐长苦迟。"
    ]
  },
  {
    "id": "4cf437765d7e379a2b8b2890d2c11ba1",
    "title": "别杨颖士卢克柔殷尧藩",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "倦鸟暮归林，浮云晴归山。",
      "独有行路子，悠悠不知还。",
      "人生苦营营，终日群动间。",
      "所务虽不同，同归于不闲。",
      "扁舟来楚乡，匹马往秦关。",
      "离忧绕心曲，宛转如循环。",
      "且持一杯酒，聊以开愁颜。"
    ]
  },
  {
    "id": "4cf437765d7e379a88f3deeb355bdbac",
    "title": "题赠定光上人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "二十身出家，四十心离尘。",
      "得径入大道，乘此不退轮。",
      "一坐十五年，林下秋复春。",
      "春花与秋气，不感无情人。",
      "我来如有悟，潜以心照身。",
      "误落闻见中，忧喜伤形神。",
      "安得遗耳目，冥然反天真。"
    ]
  },
  {
    "id": "4cf437765d7e379aed3bb624214a66f2",
    "title": "祇役骆口驿喜萧侍御书至兼睹新诗吟讽通宵因寄八韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日暮心无憀，吏役正营营。",
      "忽惊芳信至，复与新诗并。",
      "是时天无云，山馆有月明。",
      "月下读数遍，风前吟一声。",
      "一吟三四叹，声尽有馀清。",
      "雅哉君子文，咏性不咏情。",
      "使我灵府中，鄙吝不得生。",
      "始知听韶濩，可使心和平。"
    ]
  },
  {
    "id": "4cf437765d7e379a36bc9fd596632789",
    "title": "酬李少府曹长官舍见赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "低腰复敛手，心体不遑安。",
      "一落风尘下，方知为吏难。",
      "公事与日长，宦情随岁阑。",
      "惆怅青袍袖，芸香无半残。",
      "赖有李夫子，此怀聊自宽。",
      "两心如止水，彼此无波澜。",
      "往往簿书暇，相劝强为欢。",
      "白马晚蹋雪，渌觞春暖寒。",
      "恋月夜同宿，爱山晴共看。",
      "野性自相近，不是为同官。"
    ]
  },
  {
    "id": "4cf437765d7e379a0c707b5cefbf8f8e",
    "title": "留别",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋凉卷朝簟，春暖撤夜衾。",
      "虽是无情物，欲别尚沉吟。",
      "况与有情别，别随情浅深。",
      "二年欢笑意，一旦东西心。",
      "独留诚可念，同行力不任。",
      "前事讵能料，后期谅难寻。",
      "唯有潺湲泪，不惜共沾襟。"
    ]
  },
  {
    "id": "4cf437765d7e379aa228ee937788dab1",
    "title": "晓别",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晓鼓声已半，离筵坐难久。",
      "请君断肠歌，送我和泪酒。",
      "月落欲明前，马嘶初别后。",
      "浩浩暗尘中，何由见回首。"
    ]
  },
  {
    "id": "4cf437765d7e379aa114598bc88c4617",
    "title": "北园",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "北园东风起，杂花次第开。",
      "心知须臾落，一日三四来。",
      "花下岂无酒，欲酌复迟回。",
      "所思眇千里，谁劝我一杯。"
    ]
  },
  {
    "id": "4cf437765d7e379ad19a6a42be1ea83a",
    "title": "惜栯李花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "树小花鲜妍，香繁条软弱。",
      "高低二三尺，重叠千万萼。",
      "朝艳蔼霏霏，夕凋纷漠漠。",
      "辞枝朱粉细，覆地红绡薄。",
      "由来好颜色，常苦易销铄。",
      "不见莨荡花，狂风吹不落。"
    ]
  },
  {
    "id": "4cf437765d7e379ac6de17ae917e8e44",
    "title": "感逝寄远",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨日闻甲死，今朝闻乙死。",
      "知识三分中，二分化为鬼。",
      "逝者不复见，悲哉长已矣。",
      "存者今如何，去我皆万里。",
      "平生知心者，屈指能有几。",
      "通果澧凤州，眇然四君子。",
      "相思俱老大，浮世如流水。",
      "应叹旧交游，凋零日如此。",
      "何当一杯酒，开眼笑相视。"
    ]
  },
  {
    "id": "4cf437765d7e379a156145ba23c6eba7",
    "title": "朱陈村",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "徐州古丰县，有村曰朱陈。",
      "去县百馀里，桑麻青氛氲。",
      "机梭声札札，牛驴走纭纭。",
      "女汲涧中水，男采山上薪。",
      "县远官事少，山深人俗淳。",
      "有财不行商，有丁不入军。",
      "家家守村业，头白不出门。",
      "生为村之民，死为村之尘。",
      "田中老与幼，相见何欣欣。",
      "一村唯两姓，世世为婚姻。",
      "亲疏居有族，少长游有群。",
      "黄鸡与白酒，欢会不隔旬。",
      "生者不远别，嫁娶先近邻。",
      "死者不远葬，坟墓多绕村。",
      "既安生与死，不苦形与神。",
      "所以多寿考，往往见玄孙。",
      "我生礼义乡，少小孤且贫。",
      "徒学辨是非，只自取辛勤。",
      "世法贵名教，士人重冠婚。",
      "以此自桎梏，信为大谬人。",
      "十岁解读书，十五能属文。",
      "二十举秀才，三十为谏臣。",
      "下有妻子累，上有君亲恩。",
      "承家与事国，望此不肖身。",
      "忆昨旅游初，迨今十五春。",
      "孤舟三适楚，羸马四经秦。",
      "昼行有饥色，夜寝无安魂。",
      "东西不暂住，来往若浮云。",
      "离乱失故乡，骨肉多散分。",
      "江南与江北，各有平生亲。",
      "平生终日别，逝者隔年闻。",
      "朝忧卧至暮，夕哭坐达晨。",
      "悲火烧心曲，愁霜侵鬓根。",
      "一生苦如此，长羡村中民。"
    ]
  },
  {
    "id": "4cf437765d7e379a361feb77ca97cb4c",
    "title": "读邓鲂诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "尘架多文集，偶取一卷披。",
      "未及看姓名，疑是陶潜诗。",
      "看名知是君，恻恻令我悲。",
      "诗人多蹇厄，近日诚有之。",
      "京兆杜子美，犹得一拾遗。",
      "襄阳孟浩然，亦闻鬓成丝。",
      "嗟君两不如，三十在布衣。",
      "擢第禄不及，新婚妻未归。",
      "少年无疾患，溘死于路岐。",
      "天不与爵寿，唯与好文词。",
      "此理勿复道，巧历不能推。"
    ]
  },
  {
    "id": "4cf437765d7e379ab8b5acee29e1cc79",
    "title": "寄元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晨鸡才发声，夕雀俄敛翼。",
      "昼夜往复来，疾如出入息。",
      "非徒改年貌，渐觉无心力。",
      "自念因念君，俱为老所逼。",
      "君年虽校少，憔悴谪南国。",
      "三年不放归，炎瘴消颜色。",
      "山无杀草霜，水有含沙蜮。",
      "健否远不知，书多隔年得。",
      "愿君少愁苦，我亦加餐食。",
      "各保金石躯，以慰长相忆。"
    ]
  },
  {
    "id": "4cf437765d7e379a5c4f0c553404648f",
    "title": "秋夕",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "叶声落如雨，月色白似霜。",
      "夜深方独卧，谁为拂尘床。"
    ]
  },
  {
    "id": "4cf437765d7e379a9a853e428f1a95bd",
    "title": "秋霁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "金火不相待，炎凉雨中变。",
      "林晴有残蝉，巢冷无留燕。",
      "沉吟卷长簟，怆恻收团扇。",
      "向夕稍无泥，闲步青苔院。",
      "月出砧杵动，家家捣秋练。",
      "独对多病妻，不能理针线。",
      "冬衣殊未制，夏服行将绽。",
      "何以迎早秋，一杯聊自劝。"
    ]
  },
  {
    "id": "4cf437765d7e379aefbdf27e7745b164",
    "title": "叹老三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晨兴照青镜，形影两寂莫。",
      "少年辞我去，白发随梳落。",
      "万化成于渐，渐衰看不觉。",
      "但恐镜中颜，今朝老于昨。",
      "人年少满百，不得长欢乐。",
      "谁会天地心，千龄与龟鹤。",
      "吾闻善医者，今古称扁鹊。",
      "万病皆可治，唯无治老药。"
    ]
  },
  {
    "id": "4cf437765d7e379aefbdf27eb7d12a7a",
    "title": "叹老三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我有一握发，梳理何稠直。",
      "昔似玄云光，今如素丝色。",
      "匣中有旧镜，欲照先叹息。",
      "自从头白来，不欲明磨拭。",
      "鸦头与鹤颈，至老常如墨。",
      "独有人鬓毛，不得终身黑。"
    ]
  },
  {
    "id": "4cf437765d7e379aefbdf27eaaae9ea8",
    "title": "叹老三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前年种桃核，今岁成花树。",
      "去岁新婴儿，今年已学步。",
      "但惊物长成，不觉身衰暮。",
      "去矣欲何如，少年留不住。",
      "因书今日意，遍寄诸亲故。",
      "壮岁不欢娱，长年当悔悟。"
    ]
  },
  {
    "id": "4cf437765d7e379affbc44d5e5220b47",
    "title": "送兄弟回雪夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日晦云气黄，东北风切切。",
      "时从村南还，新与兄弟别。",
      "离襟泪犹湿，回马嘶未歇。",
      "欲归一室坐，天阴多无月。",
      "夜长火消尽，岁暮雨凝结。",
      "寂莫满炉灰，飘零上阶雪。",
      "对雪画寒灰，残灯明复灭。",
      "灰死如我心，雪白如我发。",
      "所隅皆如此，顷刻堪愁绝。",
      "回念入坐忘，转忧作禅悦。",
      "平生洗心法，正为今宵设。"
    ]
  },
  {
    "id": "4cf437765d7e379afb8d61b74454053f",
    "title": "溪中早春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "南山雪未尽，阴岭留残白。",
      "西涧冰已消，春溜含新碧。",
      "东风来几日，蛰动萌草坼。",
      "潜知阳和功，一日不虚掷。",
      "爱此天气暖，来拂溪边石。",
      "一坐欲忘归，暮禽声啧啧。",
      "蓬蒿隔桑枣，隐映烟火夕。",
      "归来问夜餐，家人烹荠麦。"
    ]
  },
  {
    "id": "4cf437765d7e379ad5ec570c7f260c2b",
    "title": "同友人寻涧花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闻有涧底花，贳得村中酒。",
      "与君来校迟，已逢摇落后。",
      "临觞有遗恨，怅望空溪口。",
      "记取花发时，期君重携手。",
      "我生日日老，春色年年有。",
      "且作来岁期，不知身健否。"
    ]
  },
  {
    "id": "4cf437765d7e379ac2d273b97e3f7ed8",
    "title": "登村东古冢",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高低古时冢，上有牛羊道。",
      "独立最高头，悠哉此怀抱。",
      "回头向村望，但见荒田草。",
      "村人不爱花，多种栗与枣。",
      "自来此村住，不觉风光好。",
      "花少莺亦稀，年年春暗老。"
    ]
  },
  {
    "id": "4cf437765d7e379a1208887f6b91c773",
    "title": "梦裴相公",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "五年生死隔，一夕魂梦通。",
      "梦中如往日，同直金銮宫。",
      "仿佛金紫色，分明冰玉容。",
      "勤勤相眷意，亦与平生同。",
      "既寤知是梦，悯然情未终。",
      "追想当时事，何殊昨夜中。",
      "自我学心法，万缘成一空。",
      "今朝为君子，流涕一沾胸。"
    ]
  },
  {
    "id": "4cf437765d7e379a0d5d9a2879a02ecd",
    "title": "昼寝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "坐整白单衣，起穿黄草屦。",
      "朝餐盥漱毕，徐下阶前步。",
      "暑风微变候，昼刻渐加数。",
      "院静地阴阴，鸟鸣新叶树。",
      "独行还独卧，夏景殊未暮。",
      "不作午时眠，日长安可度。"
    ]
  },
  {
    "id": "4cf437765d7e379a8b5c76c704602fde",
    "title": "别行简",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "漠漠病眼花，星星愁鬓雪。",
      "筋骸已衰惫，形影仍分诀。",
      "梓州二千里，剑门五六月。",
      "岂是远行时，火云烧栈热。",
      "何言巾上泪，乃是肠中血。",
      "念此早归来，莫作经年别。"
    ]
  },
  {
    "id": "4cf437765d7e379ac0a78be6d7015328",
    "title": "观儿戏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "髫龀七八岁，绮纨三四儿。",
      "弄尘复斗草，尽日乐嬉嬉。",
      "堂上长年客，鬓间新有丝。",
      "一看竹马戏，每忆童騃时。",
      "童騃饶戏乐，老大多忧悲。",
      "静念彼与此，不知谁是痴。"
    ]
  },
  {
    "id": "4cf437765d7e379ad1c61ff471921c08",
    "title": "叹常生",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "西村常氏子，卧疾不须臾。",
      "前旬犹访我，今日忽云殂。",
      "时我病多暇，与之同野居。",
      "园林青蔼蔼，相去数里馀。",
      "村邻无好客，所遇唯农夫。",
      "之子何如者，往还犹胜无。",
      "于今亦已矣，可为一长吁。"
    ]
  },
  {
    "id": "4cf437765d7e379ab8b5acee78143fac",
    "title": "寄元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一病经四年，亲朋书信断。",
      "穷通合易交，自笑知何晚。",
      "元君在荆楚，去日唯云远。",
      "彼独是何人，心如石不转。",
      "忧我贫病身，书来唯劝勉。",
      "上言少愁苦，下道加餐饭。",
      "怜君为谪吏，穷薄家贫褊。",
      "三寄衣食资，数盈二十万。",
      "岂是贪衣食，感君心缱绻。",
      "念我口中食，分君身上暖。",
      "不因身病久，不因命多蹇。",
      "平生亲友心，岂得知深浅。"
    ]
  },
  {
    "id": "4cf437765d7e379aaac6c6b13c5fc924",
    "title": "以镜赠别",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人言似明月，我道胜明月。",
      "明月非不明，一年十二缺。",
      "岂如玉匣里，如水常澄澈。",
      "月破天闇时，圆明独不歇。",
      "我惭貌丑老，绕鬓斑斑雪。",
      "不如赠少年，回照青丝发。",
      "因君千里去，持此将为别。"
    ]
  },
  {
    "id": "4cf437765d7e379ad58891dc8737386b",
    "title": "城上对月期友人不至",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "古人惜昼短，劝令秉烛游。",
      "况此迢迢夜，明月满西楼。",
      "复有盈尊酒，置在城上头。",
      "期君君不至，人月两悠悠。",
      "照水烟波白，照人肌发秋。",
      "清光正如此，不醉即须愁。"
    ]
  },
  {
    "id": "4cf437765d7e379abfa8085ec94777f6",
    "title": "念金銮子二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "衰病四十身，娇痴三岁女。",
      "非男犹胜无，慰情时一抚。",
      "一朝舍我去，魂影无处所。",
      "况念夭札时，呕哑初学语。",
      "始知骨肉爱，乃是忧悲聚。",
      "唯思未有前，以理遣伤苦。",
      "忘怀日已久，三度移寒暑。",
      "今日一伤心，因逢旧乳母。"
    ]
  },
  {
    "id": "4cf437765d7e379abfa8085ed6331000",
    "title": "念金銮子二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "与尔为父子，八十有六旬。",
      "忽然又不见，迩来三四春。",
      "形质本非实，气聚偶成身。",
      "恩爱元是妄，缘合暂为亲。",
      "念兹庶有悟，聊用遣悲辛。",
      "暂将理自夺，不是忘情人。"
    ]
  },
  {
    "id": "4cf437765d7e379a1dd0e64917833a87",
    "title": "对酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人生一百岁，通计三万日。",
      "何况百岁人，人间百无一。",
      "贤愚共零落，贵贱同埋没。",
      "东岱前后魂，北邙新旧骨。",
      "复闻药误者，为爱延年术。",
      "又有忧死者，为贪政事笔。",
      "药误不得老，忧死非因疾。",
      "谁言人最灵，知得不知失。",
      "何如会亲友，饮此杯中物。",
      "能沃烦虑消，能陶真性出。",
      "所以刘阮辈，终年醉兀兀。"
    ]
  },
  {
    "id": "4cf437765d7e379a9099db231d6f1f96",
    "title": "渭村雨归",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "渭水寒渐落，离离蒲稗苗。",
      "闲傍沙边立，看人刈苇苕。",
      "近水风景冷，晴明犹寂寥。",
      "复兹夕阴起，野色重萧条。",
      "萧条独归路，暮雨湿村桥。"
    ]
  },
  {
    "id": "4cf437765d7e379ad17d08eea367db92",
    "title": "谕怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黑头日已白，白面日已黑。",
      "人生未死间，变化何终极。",
      "常言在己者，莫若形与色。",
      "一朝改变来，止遏不能得。",
      "况彼身外事，悠悠通与塞。"
    ]
  },
  {
    "id": "4cf437765d7e379a0189e3172abe0746",
    "title": "喜友至留宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "村中少宾客，柴门多不开。",
      "忽闻车马至，云是故人来。",
      "况值风雨夕，愁心正悠哉。",
      "愿君且同宿，尽此手中杯。",
      "人生开口笑，百年都几回。"
    ]
  },
  {
    "id": "4cf437765d7e379ab206330a21909e8d",
    "title": "西原晚望",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "花菊引闲行，行上西原路。",
      "原上晚无人，因高聊四顾。",
      "南阡有烟火，北陌连墟墓。",
      "村邻何萧疏，近者犹百步。",
      "吾庐在其下，寂莫风日暮。",
      "门外转枯蓬，篱根伏寒兔。",
      "故园汴水上，离乱不堪去。",
      "近岁始移家，飘然此村住。",
      "新屋五六间，古槐八九树。",
      "便是衰病身，此生终老处。"
    ]
  },
  {
    "id": "4cf437765d7e379a0e9dd87c653ad740",
    "title": "感镜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "美人与我别，留镜在匣中。",
      "自从花颜去，秋水无芙蓉。",
      "经年不开匣，红埃覆青铜。",
      "今朝一拂拭，自照憔悴容。",
      "照罢重惆怅，背有双盘龙。"
    ]
  },
  {
    "id": "4cf437765d7e379aabe195bab9f3664e",
    "title": "村居卧病三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "戚戚抱羸病，悠悠度朝暮。",
      "夏木才结阴，秋兰已含露。",
      "前日巢中卵，化作雏飞去。",
      "昨日穴中虫，蜕为蝉上树。",
      "四时未尝歇，一物不暂住。",
      "唯有病客心，沈然独如故。"
    ]
  },
  {
    "id": "4cf437765d7e379aabe195bacf015daa",
    "title": "村居卧病三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "新秋久病客，起步村南道。",
      "尽日不逢人，虫声遍荒草。",
      "西风吹白露，野绿秋仍早。",
      "草木犹为伤，先伤我怀抱。",
      "朱颜与玄鬓，强健几时好。",
      "况为忧病侵，不得依年老。"
    ]
  },
  {
    "id": "4cf437765d7e379aabe195ba882bb851",
    "title": "村居卧病三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "种黍三十亩，雨来苗渐大。",
      "种薤二十畦，秋来欲堪刈。",
      "望黍作冬酒，留薤为春菜。",
      "荒村百物无，待此养衰瘵。",
      "葺庐备阴雨，补褐防寒岁。",
      "病身知几时，且作明年计。"
    ]
  },
  {
    "id": "4cf437765d7e379a6a4fac70c08b2416",
    "title": "沐浴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "经年不沐浴，尘垢满肌肤。",
      "今朝一澡濯，衰瘦颇有馀。",
      "老色头鬓白，病形支体虚。",
      "衣宽有剩带，发少不胜梳。",
      "自问今年岁，春秋四十初。",
      "四十已如此，七十复何如。"
    ]
  },
  {
    "id": "4cf437765d7e379a5a022c1fb6d4abe1",
    "title": "栽松二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "【其一】",
      "小松未盈尺，心爱手自移。",
      "苍然涧底色，云湿烟霏霏。",
      "栽植我年晚，长成君性迟。",
      "如何过四十，种此数寸枝。",
      "得见成阴否，人生七十稀。",
      "【其二】",
      "爱君抱晚节，怜君含直文。",
      "欲得朝朝见，阶前故种君。",
      "知君死则已，不死会凌云。"
    ]
  },
  {
    "id": "4cf437765d7e379a149b120ab8be4050",
    "title": "病中友人相访",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "卧久不记日，南窗昏复昏。",
      "萧条草檐下，寒雀朝夕闻。",
      "强扶床前杖，起向庭中行。",
      "偶逢故人至，便当一逢迎。",
      "移榻就斜日，披裘倚前楹。",
      "闲谈胜服药，稍觉有心情。"
    ]
  },
  {
    "id": "4cf437765d7e379a83fdaef90b588187",
    "title": "自觉二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "四十未为老，忧伤早衰恶。",
      "前岁二毛生，今年一齿落。",
      "形骸日损耗，心事同萧索。",
      "夜寝与朝餐，其间味亦薄。",
      "同岁崔舍人，容光方灼灼。",
      "始知年与貌，衰盛随忧乐。",
      "畏老老转迫，忧病病弥缚。",
      "不畏复不忧，是除老病药。"
    ]
  },
  {
    "id": "4cf437765d7e379a83fdaef969237461",
    "title": "自觉二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝哭心所爱，暮哭心所亲。",
      "亲爱零落尽，安用身独存。",
      "几许平生欢，无限骨肉恩。",
      "结为肠间痛，聚作鼻头辛。",
      "悲来四支缓，泣尽双眸昏。",
      "所以年四十，心如七十人。",
      "我闻浮屠教，中有解脱门。",
      "置心为止水，视身如浮云。",
      "斗擞垢秽衣，度脱生死轮。",
      "胡为恋此苦，不去犹逡巡。",
      "回念发弘愿，愿此见在身。",
      "但受过去报，不结将来因。",
      "誓以智慧水，永洗烦恼尘。",
      "不将恩爱子，更种悲忧根。"
    ]
  },
  {
    "id": "4cf437765d7e379ac16ffd058434913f",
    "title": "夜雨有念",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "以道治心气，终岁得晏然。",
      "何乃戚戚意，忽来风雨天。",
      "既非慕荣显，又不恤饥寒。",
      "胡为悄不乐，抱膝残灯前。",
      "形影暗相问，心默对以言。",
      "骨肉能几人，各在天一端。",
      "吾兄寄宿州，吾弟客东川。",
      "南北五千里，吾身在中间。",
      "欲去病未能，欲住心不安。",
      "有如波上舟，此缚而彼牵。",
      "自我向道来，于今六七年。",
      "炼成不二性，消尽千万缘。",
      "唯有恩爱火，往往犹熬煎。",
      "岂是药无效，病多难尽蠲。"
    ]
  },
  {
    "id": "4cf437765d7e379acd2dd49afd74b25d",
    "title": "寄杨六",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "青宫官冷静，赤县事繁剧。",
      "一闲复一忙，动作经时隔。",
      "清觞久废酌，白日顿虚掷。",
      "念此忽踟蹰，悄然心不适。",
      "岂无旧交结，久别或迁易。",
      "亦有新往还，相见多形迹。",
      "唯君于我分，坚久如金石。",
      "何况老大来，人情重姻戚。",
      "会稀岁月急，此事真可惜。",
      "几回开口笑，便到髭须白。",
      "公门苦鞅掌，尽日无闲隙。",
      "犹冀乘暝来，静言同一夕。"
    ]
  },
  {
    "id": "4cf437765d7e379aae3538ec3e48bb88",
    "title": "送春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三月三十日，春归日复暮。",
      "惆怅问春风，明朝应不住。",
      "送春曲江上，眷眷东西顾。",
      "但见扑水花，纷纷不知数。",
      "人生似行客，两足无停步。",
      "日日进前程，前程几多路。",
      "兵刀与水火，尽可违之去。",
      "唯有老到来，人间无避处。",
      "感时良为已，独倚池南树。",
      "今日送春心，心如别亲故。"
    ]
  },
  {
    "id": "4cf437765d7e379a71244cf336d55b93",
    "title": "哭李三",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "去年渭水曲，秋时访我来。",
      "今年常乐里，春日哭君回。",
      "哭君仰问天，天意安在哉。",
      "若必夺其寿，何如不与才。",
      "落然身后事，妻病女婴孩。"
    ]
  },
  {
    "id": "4cf437765d7e379a6dc049eb8b7c7b71",
    "title": "别李十一后重寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋日正萧条，驱车出蓬荜。",
      "回望青门道，目极心郁郁。",
      "岂独恋乡土，非关慕簪绂。",
      "所怆别李君，平生同道术。",
      "俱承金马诏，联秉谏臣笔。",
      "共上青云梯，中途一相失。",
      "江湖我方往，朝廷君不出。",
      "蕙带与华簪，相逢是何日。"
    ]
  },
  {
    "id": "4cf437765d7e379ab7fc8b583def642c",
    "title": "初出蓝田路作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "停骖问前路，路在秋云里。",
      "苍苍县南道，去途从此始。",
      "绝顶忽上盘，众山皆下视。",
      "下视千万峰，峰头如浪起。",
      "朝经韩公坡，夕次蓝桥水。",
      "浔阳近四千，始行七十里。",
      "人烦马蹄跙，劳苦已如此。"
    ]
  },
  {
    "id": "4cf437765d7e379a7d851ba90763262f",
    "title": "仙娥峰下作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我为东南行，始登商山道。",
      "商山无数峰，最爱仙娥好。",
      "参差树若插，匼匝云如抱。",
      "渴望寒玉泉，香闻紫芝草。",
      "青崖屏削碧，白石床铺缟。",
      "向无如此物，安足留四皓。",
      "感彼私自问，归山何不早？",
      "可能尘土中，还随众人老。"
    ]
  },
  {
    "id": "4cf437765d7e379a8c2f0f8d401259fd",
    "title": "再到襄阳访问旧居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昔到襄阳日，髯髯初有髭。",
      "今过襄阳日，髭鬓半成丝。",
      "旧游都是梦，乍到忽如归。",
      "东郭蓬蒿宅，荒凉今属谁。",
      "故知多零落，闾井亦迁移。",
      "独有秋江水，烟波似旧时。"
    ]
  },
  {
    "id": "4cf437765d7e379ac566bd702d9c7723",
    "title": "寄微之三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江州望通州，天涯与地末。",
      "有山万丈高，有江千里阔。",
      "间之以云雾，飞鸟不可越。",
      "谁知千古险，为我二人设。",
      "通州君初到，郁郁愁如结。",
      "江州我方去，迢迢行未歇。",
      "道路日乖隔，音信日断绝。",
      "因风欲寄语，地远声不彻。",
      "生当复相逢，死当从此别。"
    ]
  },
  {
    "id": "4cf437765d7e379ac566bd700694f869",
    "title": "寄微之三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君游襄阳日，我在长安住。",
      "今君在通州，我过襄阳去。",
      "襄阳九里郭，楼堞连云树。",
      "顾此稍依依，是君旧游处。",
      "苍茫蒹葭水，中有浔阳路。",
      "此去更相思，江西少亲故。"
    ]
  },
  {
    "id": "4cf437765d7e379ac566bd700b050c31",
    "title": "寄微之三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "去国日已远，喜逢物似人。",
      "如何含此意，江上坐思君。",
      "有如河岳气，相合方氛氲。",
      "狂风吹中绝，两处成孤云。",
      "风回终有时，云合岂无因。",
      "努力各自爱，穷通我尔身。"
    ]
  },
  {
    "id": "4cf437765d7e379acee2b12b90ba583d",
    "title": "舟中雨夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江云闇悠悠，江风冷修修。",
      "夜雨滴船背，风浪打船头。",
      "船中有病客，左降向江州。"
    ]
  },
  {
    "id": "4cf437765d7e379a554fd33930d97031",
    "title": "夜闻歌者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜泊鹦鹉洲，江月秋澄澈。",
      "邻船有歌者，发词堪愁绝。",
      "歌罢继以泣，泣声通复咽。",
      "寻声见其人，有妇颜如雪。",
      "独倚帆樯立，娉婷十七八。",
      "夜泪如真珠，双双堕明月。",
      "借问谁家妇，歌泣何凄切。",
      "一问一沾襟，低眉终不说。"
    ]
  },
  {
    "id": "4cf437765d7e379ac464dd175cd09e6e",
    "title": "忆洛下故园",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浔阳迁谪地，洛阳离乱年。",
      "烟尘三川上，炎瘴九江边。",
      "乡心坐如此，秋风仍飒然。"
    ]
  },
  {
    "id": "4cf437765d7e379a6cc038ff71ba93e2",
    "title": "赠别崔五",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝送南去客，暮迎北来宾。",
      "孰云当大路，少遇心所亲。",
      "劳者念息肩，热者思濯身。",
      "何如愁独日，忽见平生人。",
      "平生已不浅，是日重殷勤。",
      "问从何处来，及此江亭春。",
      "江天春多阴，夜月隔重云。",
      "移尊树间饮，灯照花纷纷。",
      "一会不易得，馀事何足云。",
      "明旦又分手，今夕且欢忻。"
    ]
  },
  {
    "id": "4cf437765d7e379a9e86abf14fe6e253",
    "title": "春晚寄微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三月江水阔，悠悠桃花波。",
      "年芳与心事，此地共蹉跎。",
      "南国方谴谪，中原正兵戈。",
      "眼前故人少，头上白发多。",
      "通州更迢遰，春尽复如何。"
    ]
  },
  {
    "id": "4cf437765d7e379ac36be9b68c2825c4",
    "title": "渐老",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今朝复明日，不觉年齿暮。",
      "白发逐梳落，朱颜辞镜去。",
      "当春颇愁寂，对酒寡欢趣。",
      "遇境多怆辛，逢人益敦故。",
      "形质属天地，推迁从不住。",
      "所怪少年心，销磨落何处。"
    ]
  },
  {
    "id": "4cf437765d7e379a1b5cdcbf39b6ed8d",
    "title": "送幼史",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "淮右寇未散，江西岁再徂。",
      "故里干戈地，行人风雪途。",
      "此时与尔别，江畔立踟蹰。"
    ]
  },
  {
    "id": "4cf437765d7e379aaa07a3c686948095",
    "title": "寄行简",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "郁郁眉多敛，默默口寡言。",
      "岂是愿如此，举目谁与欢。",
      "去春尔西征，从事巴蜀间。",
      "今春我南谪，抱疾江海壖。",
      "相去六千里，地绝天邈然。",
      "十书九不达，何以开忧颜。",
      "渴人多梦饮，饥人多梦餐。",
      "春来梦何处，合眼到东川。"
    ]
  },
  {
    "id": "4cf437765d7e379a710834457c8a6070",
    "title": "首夏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "孟夏百物滋，动植一时好。",
      "麋鹿乐深林，虫蛇喜丰草。",
      "翔禽爱密叶，游鳞悦新藻。",
      "天和遗漏处，而我独枯槁。",
      "一身在天末，骨肉皆远道。",
      "旧国无来人，寇戎尘浩浩。",
      "沈忧竟何益，只自劳怀抱。",
      "不如放身心，冥然任天造。",
      "浔阳多美酒，可使杯不燥。",
      "湓鱼贱如泥，烹炙无昏早。",
      "朝饭山下寺，暮醉湖中岛。",
      "何必归故乡，兹焉可终老。"
    ]
  },
  {
    "id": "4cf437765d7e379a0c4081f50b5b43fc",
    "title": "孟夏思渭村旧居寄舍弟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "啧啧雀引雏，稍稍笋成竹。",
      "时物感人情，忆我故乡曲。",
      "故园渭水上，十载事樵牧。",
      "手种榆柳成，阴阴覆墙屋。",
      "兔隐豆苗肥，鸟鸣桑椹熟。",
      "前年当此时，与尔同游瞩。",
      "诗书课弟侄，农圃资童仆。",
      "日暮麦登场，天晴蚕坼簇。",
      "弄泉南涧坐，待月东亭宿。",
      "兴发饮数杯，闷来棋一局。",
      "一朝忽分散，万里仍羁束。",
      "井鲋思反泉，笼莺悔出谷。",
      "九江地卑湿，四月天炎燠。",
      "苦雨初入梅，瘴云稍含毒。",
      "泥秧水畦稻，灰种畬田粟。",
      "已讶殊岁时，仍嗟异风俗。",
      "闲登郡楼望，日落江山绿。",
      "归雁拂乡心，平湖断人目。",
      "殊方我漂泊，旧里君幽独。",
      "何时同一瓢，饮水心亦足。"
    ]
  },
  {
    "id": "4cf437765d7e379a2f82a62b437df45e",
    "title": "早蝉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "六月初七日，江头蝉始鸣。",
      "石楠深叶里，薄暮两三声。",
      "一催衰鬓色，再动故园情。",
      "西风殊未起，秋思先秋生。",
      "忆昔在东掖，宫槐花下听。",
      "今朝无限思，云树绕湓城。"
    ]
  },
  {
    "id": "4cf437765d7e379ac78c9120094e7a57",
    "title": "感情",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "中庭晒服玩，忽见故乡履。",
      "昔赠我者谁，东邻婵娟子。",
      "因思赠时语，特用结终始。",
      "永愿如履綦，双行复双止。",
      "自吾谪江郡，漂荡三千里。",
      "为感长情人，提携同到此。",
      "今朝一惆怅，反覆看未已。",
      "人只履犹双，何曾得相似。",
      "可嗟复可惜，锦表绣为里。",
      "况经梅雨来，色黯花草死。"
    ]
  },
  {
    "id": "4cf437765d7e379a59064d2fc5aabbc5",
    "title": "郡厅有树晚荣早凋人不识名因题其上",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浔阳郡厅后，有树不知名。",
      "秋先梧桐落，春后桃李荣。",
      "五月始萌动，八月已凋零。",
      "左右皆松桂，四时郁青青。",
      "岂量雨露恩，沾濡不均平。",
      "荣枯各有分，天地本无情。",
      "顾我亦相类，早衰向晚成。",
      "形骸少多病，三十不丰盈。",
      "毛鬓早改变，四十白髭生。",
      "谁教两萧索，相对此江城。"
    ]
  },
  {
    "id": "4cf437765d7e379a362f1ad2ebccfbd1",
    "title": "感秋怀微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "叶下湖又波，秋风此时至。",
      "谁知濩落心，先纳萧条气。",
      "推移感流岁，漂泊思同志。",
      "昔为烟霄侣，今作泥涂吏。",
      "白鸥毛羽弱，青凤文章异。",
      "各闭一笼中，岁晚同憔悴。"
    ]
  },
  {
    "id": "4cf437765d7e379a970be6600ced0690",
    "title": "因沐感发寄朗上人二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "年长身转慵，百事无所欲。",
      "乃至头上发，经年方一沐。",
      "沐稀发苦落，一沐仍半秃。",
      "短鬓经霜蓬，老面辞春木。",
      "强年过犹近，衰相来何速。",
      "应是烦恼多，心焦血不足。"
    ]
  },
  {
    "id": "4cf437765d7e379a970be6603a0d6238",
    "title": "因沐感发寄朗上人二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "渐少不满把，渐短不盈尺。",
      "况兹短少中，日夜落复白。",
      "既无神仙术，何除老死籍。",
      "只有解脱门，能度衰苦厄。",
      "掩镜望东寺，降心谢禅客。",
      "衰白何足言，剃落犹不惜。"
    ]
  },
  {
    "id": "4cf437765d7e379a2f82a62b872bc224",
    "title": "早蝉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "月出先照山，风生先动水。",
      "亦如早蝉声，先入闲人耳。",
      "一闻愁意结，再听乡心起。",
      "渭上新蝉声，先听浑相似。",
      "衡门有谁听，日暮槐花里。"
    ]
  },
  {
    "id": "4cf437765d7e379a624f1729225b8afd",
    "title": "苦热喜凉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "经时苦炎暑，心体但烦倦。",
      "白日一何长，清秋不可见。",
      "岁功成者去，天数极则变。",
      "潜知寒燠间，迁次如乘传。",
      "火云忽朝敛，金风俄夕扇。",
      "枕簟遂清凉，筋骸稍轻健。",
      "因思望月侣，好卜迎秋宴。",
      "竟夜无客来，引杯还自劝。"
    ]
  },
  {
    "id": "4cf437765d7e379a7c0aa0e6df4863b5",
    "title": "早秋晚望兼呈韦侍郎",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "九派绕孤城，城高生远思。",
      "人烟半在船，野水多于地。",
      "穿霞日脚直，驱雁风头利。",
      "去国来几时，江上秋三至。",
      "夫君亦沦落，此地同飘寄。",
      "悯默向隅心，摧颓触笼翅。",
      "且谋眼前计，莫问胸中事。",
      "浔阳酒甚浓，相劝时时醉。"
    ]
  },
  {
    "id": "4cf437765d7e379a5f63c89c99047ffa",
    "title": "司马宅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "雨径绿芜合，霜园红叶多。",
      "萧条司马宅，门巷无人过。",
      "唯对大江水，秋风朝夕波。"
    ]
  },
  {
    "id": "4cf437765d7e379a5e0b1538628844e7",
    "title": "司马厅独宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "荒凉满庭草，偃亚侵檐竹。",
      "府吏下厅帘，家僮开被襆。",
      "数声城上漏，一点窗间烛。",
      "官曹冷似冰，谁肯来同宿。"
    ]
  },
  {
    "id": "4cf437765d7e379aacff7b4b2ee7124e",
    "title": "梦与李七庾三十三同访元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜梦归长安，见我故亲友。",
      "损之在我左，顺之在我右。",
      "云是二月天，春风出携手。",
      "同过靖安里，下马寻元九。",
      "元九正独坐，见我笑开口。",
      "还指西院花，仍开北亭酒。",
      "如言各有故，似惜欢难久。",
      "神合俄顷间，神离欠伸后。",
      "觉来疑在侧，求索无所有。",
      "残灯影闪墙，斜月光穿牖。",
      "天明西北望，万里君知否。",
      "老去无见期，踟蹰搔白首。"
    ]
  },
  {
    "id": "4cf437765d7e379a5828cf723e925799",
    "title": "秋槿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "风露飒已冷，天色亦黄昏。",
      "中庭有槿花，荣落同一晨。",
      "秋开已寂莫，夕陨何纷纷。",
      "正怜少颜色，复叹不逡巡。",
      "感此因念彼，怀哉聊一陈。",
      "男儿老富贵，女子晚婚姻。",
      "头白始得志，色衰方事人。",
      "后时不获已，安得如青春。"
    ]
  },
  {
    "id": "4cf437765d7e379a495218c73bb60bf6",
    "title": "答元郎中杨员外喜乌见寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "南宫鸳鸯地，何忽乌来止。故人锦帐郎，闻乌笑相视。",
      "疑乌报消息，望我归乡里。我归应待乌头白，惭愧元郎误欢喜。"
    ]
  },
  {
    "id": "4cf437765d7e379aab379cebb6ceedd4",
    "title": "初入峡有感",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "上有万仞山，下有千丈水。",
      "苍苍两崖间，阔狭容一苇。",
      "瞿唐呀直泻，滟滪屹中峙。",
      "未夜黑岩昏，无风白浪起。",
      "大石如刀剑，小石如牙齿。",
      "一步不可行，况千三百里。",
      "苒蒻竹篾𥮘，欹危楫师趾。",
      "一跌无完舟，吾生系于此。",
      "常闻仗忠信，蛮貊可行矣。",
      "自古漂沈人，岂尽非君子。",
      "况吾时与命，蹇舛不足恃。",
      "常恐不才身，复作无名死。"
    ]
  },
  {
    "id": "4cf437765d7e379a13f284d09d4627ef",
    "title": "过昭君村",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "灵珠产无种，彩云出无根。",
      "亦如彼姝子，生此遐陋村。",
      "至丽物难掩，遽选入君门。",
      "独美众所嫉，终弃出塞垣。",
      "唯此希代色，岂无一顾恩。",
      "事排势须去，不得由至尊。",
      "白黑既可变，丹青何足论。",
      "竟埋代北骨，不返巴东魂。",
      "惨澹晚云水，依稀旧乡园。",
      "妍姿化已久，但有村名存。",
      "村中有遗老，指点为我言。",
      "不敢往者戒，恐贻来者冤。",
      "至今村女面，烧灼成瘢痕。"
    ]
  },
  {
    "id": "4cf437765d7e379aed89d3ac8cf768a5",
    "title": "自江州至忠州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前在浔阳日，已叹宾朋寡。",
      "忽忽抱忧怀，出门无处写。",
      "今来转深僻，穷峡巅山下。",
      "五月断行舟，滟堆正如马。",
      "巴人类猿狖，矍铄满山野。",
      "敢望见交亲，喜逢似人者。"
    ]
  },
  {
    "id": "4cf437765d7e379ada7fcd266c4ded79",
    "title": "初到忠州登东楼寄万州杨八使君",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山束邑居窄，峡牵气候偏。",
      "林峦少平地，雾雨多阴天。",
      "隐隐煮盐火，漠漠烧畬烟。",
      "赖此东楼夕，风月时翛然。",
      "凭轩望所思，目断心涓涓。",
      "背春有去雁，上水无来船。",
      "我怀巴东守，本是关西贤。",
      "平生已不浅，流落重相怜。",
      "水梗漂万里，笼禽囚五年。",
      "新恩同雨露，远郡邻山川。",
      "书信虽往复，封疆徒接连。",
      "其如美人面，欲见杳无缘。"
    ]
  },
  {
    "id": "4cf437765d7e379aa827fdb04d32b029",
    "title": "西楼夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "悄悄复悄悄，城隅隐林杪。",
      "山郭灯火稀，峡天星汉少。",
      "年光东流水，生计南枝鸟。",
      "月没江沈沈，西楼殊未晓。"
    ]
  },
  {
    "id": "4cf437765d7e379a5a48d201d4905813",
    "title": "东楼晓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "脉脉复脉脉，东楼无宿客。",
      "城闇云雾多，峡深田地窄。",
      "宵灯尚留燄，晨禽初展翮。",
      "欲知山高低，不见东方白。"
    ]
  },
  {
    "id": "4cf437765d7e379a3a51b71a167a3c78",
    "title": "寄王质夫",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆始识君时，爱君世缘薄。",
      "我亦吏王畿，不为名利著。",
      "春寻仙游洞，秋上云居阁。",
      "楼观水潺潺，龙潭花漠漠。",
      "吟诗石上坐，引酒泉边酌。",
      "因话出处心，心期老岩壑。",
      "忽从风雨别，遂被簪缨缚。",
      "君作出山云，我为入笼鹤。",
      "笼深鹤残悴，山远云飘泊。",
      "去处虽不同，同负平生约。",
      "今来各何在，老去随所托。",
      "我守巴南城，君佐征西幕。",
      "年颜渐衰飒，生计仍萧索。",
      "方含去国愁，且羡从军乐。",
      "旧游疑是梦，往事思如昨。",
      "相忆春又深，故山花正落。"
    ]
  },
  {
    "id": "4cf437765d7e379aa6ae0469974ce40d",
    "title": "南宾郡斋即事寄杨万州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山上巴子城，山下巴江水。",
      "中有穷独人，强名为刺史。",
      "时时窃自哂，刺史岂如是。",
      "仓粟喂家人，黄缣裹妻子。",
      "莓苔翳冠带，雾雨霾楼雉。",
      "衙鼓暮复朝，郡斋卧还起。",
      "回头望南浦，亦在烟波里。",
      "而我复何嗟，夫君犹滞此。"
    ]
  },
  {
    "id": "4cf437765d7e379a368afa74d97c3d18",
    "title": "招萧处士",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "峡内岂无人，所逢非所思。",
      "门前亦有客，相对不相知。",
      "仰望但云树，俯顾惟妻儿。",
      "寝食起居外，端然无所为。",
      "东郊萧处士，聊可与开眉。",
      "能饮满杯酒，善吟长句诗。",
      "庭前吏散后，江畔路乾时。",
      "请君携竹杖，一赴郡斋期。"
    ]
  },
  {
    "id": "4cf437765d7e379a3fad508e21d6ff78",
    "title": "庭槐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "南方饶竹树，唯有青槐稀。",
      "十种七八死，纵活亦支离。",
      "何此郡庭下，一株独华滋。",
      "蒙蒙碧烟叶，袅袅黄花枝。",
      "我家渭水上，此树荫前墀。",
      "忽向天涯见，忆在故园时。",
      "人生有情感，遇物牵所思。",
      "树木犹复尔，况见旧亲知。"
    ]
  },
  {
    "id": "4cf437765d7e379a4e672481459990aa",
    "title": "送客回晚兴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "城上云雾开，沙头风浪定。",
      "参差乱山出，澹泞平江净。",
      "行客舟已远，居人酒初醒。",
      "袅袅秋竹梢，巴蝉声似磬。"
    ]
  },
  {
    "id": "4cf437765d7e379a91c130b2c52ce5b2",
    "title": "东楼竹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "潇洒城东楼，绕楼多修竹。",
      "森然一万竿，白粉封青玉。",
      "卷帘睡初觉，欹枕看未足。",
      "影转色入楼，床席生浮绿。",
      "空城绝宾客，向夕弥幽独。",
      "楼上夜不归，此君留我宿。"
    ]
  },
  {
    "id": "4cf437765d7e379abce119601aee6afa",
    "title": "九日登巴台",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黍香酒初熟，菊暖花未开。",
      "闲听竹枝曲，浅酌茱萸杯。",
      "去年重阳日，漂泊湓城隈。",
      "今岁重阳日，萧条巴子台。",
      "旅鬓寻已白，乡书久不来。",
      "临觞一搔首，座客亦裴回。"
    ]
  },
  {
    "id": "4cf437765d7e379ad2ff7baf23d8a982",
    "title": "东城寻春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "老色日上面，欢情日去心。",
      "今既不如昔，后当不如今。",
      "今犹未甚衰，每事力可任。",
      "花时仍爱出，酒后尚能吟。",
      "但恐如此兴，亦随日销沈。",
      "东城春欲老，勉强一来寻。"
    ]
  },
  {
    "id": "4cf437765d7e379afd67ee27bec90ff4",
    "title": "江上送客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江花已萎绝，江草已消歇。",
      "远客何处归，孤舟今日发。",
      "杜鹃声似哭，湘竹斑如血。",
      "共是多感人，仍为此中别。"
    ]
  },
  {
    "id": "4cf437765d7e379a921839e18580dddb",
    "title": "桐花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "春令有常候，清明桐始发。",
      "何此巴峡中，桐花开十月。",
      "岂伊物理变，信是土宜别。",
      "地气反寒暄，天时倒生杀。",
      "草木坚强物，所禀固难夺。",
      "风候一参差，荣枯遂乖剌。",
      "况吾北人性，不耐南方热。",
      "强羸寿夭间，安得依时节。"
    ]
  },
  {
    "id": "4cf437765d7e379a3f23cb63336d77ef",
    "title": "早祭风伯因怀李十一舍人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "远郡虽褊陋，时祀奉朝经。",
      "夙兴祭风伯，天气晓冥冥。",
      "导骑与从吏，引我出东坰。",
      "水雾重如雨，山火高于星。",
      "忽忆早朝日，与君趋紫庭。",
      "步登龙尾道，却望终南青。",
      "一别身向老，所思心未宁。",
      "至今想在耳，玉音尚玲玲。"
    ]
  },
  {
    "id": "4cf437765d7e379ad283f792c8fbe9e0",
    "title": "花下对酒二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蔼蔼江气春，南宾闰正月。",
      "梅樱与桃杏，次第城上发。",
      "红房烂簇火，素艳纷团雪。",
      "香惜委风飘，愁牵压枝折。",
      "楼中老太守，头上新白发。",
      "冷澹病心情，暄和好时节。",
      "故园音信断，远郡亲宾绝。",
      "欲问花前尊，依然为谁设。"
    ]
  },
  {
    "id": "4cf437765d7e379ad283f7929780b6b9",
    "title": "花下对酒二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "引手攀红樱，红樱落似霰。",
      "仰首看白日，白日走如箭。",
      "年芳与时景，顷刻犹衰变。",
      "况是血肉身，安能长强健。",
      "人心苦迷执，慕贵忧贫贱。",
      "愁色常在眉，欢容不上面。",
      "况吾头半白，把镜非不见。",
      "何必花下杯，更待他人劝。"
    ]
  },
  {
    "id": "4cf437765d7e379a5392584f6a11aafe",
    "title": "不二门",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "两眼日将闇，四肢渐衰瘦。",
      "束带剩昔围，穿衣妨宽袖。",
      "流年似江水，奔注无昏昼。",
      "志气与形骸，安得长依旧。",
      "亦曾登玉陛，举措多纰缪。",
      "至今金阙籍，名姓独遗漏。",
      "亦曾烧大药，消息乖火候。",
      "至今残丹砂，烧乾不成就。",
      "行藏事两失，忧恼心交斗。",
      "化作憔悴翁，抛身在荒陋。",
      "坐看老病逼，须得医王救。",
      "唯有不二门，其间无夭寿。"
    ]
  },
  {
    "id": "4cf437765d7e379a307b7c6b07a575e9",
    "title": "我身",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我身何所似，似彼孤生蓬。",
      "秋霜剪根断，浩浩随长风。",
      "昔游秦雍间，今落巴蛮中。",
      "昔为意气郎，今作寂寥翁。",
      "外貌虽寂莫，中怀颇冲融。",
      "赋命有厚薄，委心任穷通。",
      "通当为大鹏，举翅摩苍穹。",
      "穷则为鹪鹩，一枝足自容。",
      "苟知此道者，身穷心不穷。"
    ]
  },
  {
    "id": "4cf437765d7e379a4b3bfe7ceb0f9e71",
    "title": "哭王质夫",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "仙游寺前别，别来十年馀。",
      "生别犹怏怏，死别复何如。",
      "客从梓潼来，道君死不虚。",
      "惊疑心未信，欲哭复踟蹰。",
      "踟蹰寝门侧，声发涕亦俱。",
      "衣上今日泪，箧中前月书。",
      "怜君古人风，重有君子儒。",
      "篇咏陶谢辈，风流嵇阮徒。",
      "出身既蹇屯，生世仍须臾。",
      "诚知天至高，安得不一呼。",
      "江南有毒蟒，江北有妖狐。",
      "皆享千年寿，多于王质夫。",
      "不知彼何德，不识此何辜。"
    ]
  },
  {
    "id": "4cf437765d7e379a912bd83dfd9352db",
    "title": "东坡种花二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "持钱买花树，城东坡上栽。",
      "但购有花者，不限桃杏梅。",
      "百果参杂种，千枝次第开。",
      "天时有早晚，地力无高低。",
      "红者霞艳艳，白者雪皑皑。",
      "游蜂逐不去，好鸟亦来栖。",
      "前有长流水，下有小平台。",
      "时拂台上石，一举风前杯。",
      "花枝荫我头，花蕊落我怀。",
      "独酌复独咏，不觉月平西。",
      "巴俗不爱花，竟春无人来。",
      "唯此醉太守，尽日不能回。"
    ]
  },
  {
    "id": "4cf437765d7e379a912bd83df888294b",
    "title": "东坡种花二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "东坡春向暮，树木今何如。",
      "漠漠花落尽，翳翳叶生初。",
      "每日领童仆，荷锄仍决渠。",
      "刬土壅其本，引泉溉其枯。",
      "小树低数尺，大树长丈馀。",
      "封植来几时，高下随扶疏。",
      "养树既如此，养民亦何殊。",
      "将欲茂枝叶，必先救根株。",
      "云何救根株，劝农均赋租。",
      "云何茂枝叶，省事宽刑书。",
      "移此为郡政，庶几氓俗苏。"
    ]
  },
  {
    "id": "4cf437765d7e379a85dfa53c1f308444",
    "title": "登城东古台",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "迢迢东郊上，有土青崔嵬。",
      "不知何代物，疑是巴王台。",
      "巴歌久无声，巴宫没黄埃。",
      "靡靡春草合，牛羊缘四隈。",
      "我来一登眺，目极心悠哉。",
      "始见江山势，峰叠水环回。",
      "凭高视听旷，向远胸襟开。",
      "唯有故园念，时时东北来。"
    ]
  },
  {
    "id": "4cf437765d7e379aacfdf2780da841be",
    "title": "哭诸故人因寄元八",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨日哭寝门，今日哭寝门。",
      "借问所哭谁，无非故交亲。",
      "伟卿既长往，质夫亦幽沦。",
      "屈指数年世，收涕自思身。",
      "彼皆少于我，先为泉下人。",
      "我今头半白，焉得身久存。",
      "好狂元郎中，相识二十春。",
      "昔见君生子，今闻君抱孙。",
      "存者尽老大，逝者已成尘。",
      "早晚升平宅，开眉一见君。"
    ]
  },
  {
    "id": "4cf437765d7e379a51ba1d39baf747b6",
    "title": "郡中春宴因赠诸客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "仆本儒家子，待诏金马门。",
      "尘忝亲近地，孤负圣明恩。",
      "一旦奉优诏，万里牧远人。",
      "可怜岛夷帅，自称为使君。",
      "身骑牂牁马，口食涂江鳞。",
      "闇澹绯衫故，斓斑白发新。",
      "是时岁二月，玉历布春分。",
      "颁条示皇泽，命宴及良辰。",
      "冉冉趋府吏，蚩蚩聚州民。",
      "有如蛰虫鸟，亦应天地春。",
      "薰草席铺坐，藤枝酒注樽。",
      "中庭无平地，高下随所陈。",
      "蛮鼓声坎坎，巴女舞蹲蹲。",
      "使君居上头，掩口语众宾。",
      "勿笑风俗陋，勿欺官府贫。",
      "蜂巢与蚁穴，随分有君臣。"
    ]
  },
  {
    "id": "4cf437765d7e379a1b7a45b068ba93ef",
    "title": "开元寺东池早春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池水暖温暾，水清波潋滟。",
      "簇簇青泥中，新蒲叶如剑。",
      "梅房小白裹，柳彩轻黄染。",
      "顺气草熏熏，适情鸥泛泛。",
      "旧游成梦寐，往事随阳焱。",
      "芳物感幽怀，一动平生念。"
    ]
  },
  {
    "id": "4cf437765d7e379ae79d653f011b44cd",
    "title": "东溪",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "野性爱栽植，植柳水中坻。",
      "乘春持斧斫，裁截而树之。",
      "长短既不一，高下随所宜。",
      "倚岸埋大干，临流插小枝。",
      "松柏不可待，楩楠固难移。",
      "不如种此树，此树易荣滋。",
      "无根亦可活，成阴况非迟。",
      "三年未离郡，可以见依依。",
      "种罢水边憩，仰头闲自思。",
      "富贵本非望，功名须待时。",
      "不种东溪柳，端坐欲何为。"
    ]
  },
  {
    "id": "4cf437765d7e379a193a570896dce32b",
    "title": "卧小斋",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝起视事毕，晏坐饱食终。",
      "散步长廊下，卧退小斋中。",
      "拙政自多暇，幽情谁与同。",
      "孰云二千石，心如田野翁。"
    ]
  },
  {
    "id": "4cf437765d7e379a92653ddb7469e882",
    "title": "步东坡",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝上东坡步，夕上东坡步。",
      "东坡何所爱，爱此新成树。",
      "种植当岁初，滋荣及春暮。",
      "信意取次栽，无行亦无数。",
      "绿阴斜景转，芳气微风度。",
      "新叶鸟下来，萎花蝶飞去。",
      "闲携斑竹杖，徐曳黄麻屦。",
      "欲识往来频，青芜成白路。"
    ]
  },
  {
    "id": "4cf437765d7e379ab77d20ec7b36d687",
    "title": "徵秋税毕题郡南亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高城直下视，蠢蠢见巴蛮。",
      "安可施政教，尚不通语言。",
      "且喜赋敛毕，幸闻闾井安。",
      "岂伊循良化，赖此丰登年。",
      "案牍既简少，池馆亦清闲。",
      "秋雨檐果落，夕钟林鸟还。",
      "南亭日潇洒，偃卧恣疏顽。"
    ]
  },
  {
    "id": "4cf437765d7e379af35259a09c816697",
    "title": "蚊蟆",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "巴徼炎毒早，二月蚊蟆生。",
      "咂肤拂不去，绕耳薨薨声。",
      "斯物颇微细，中人初甚轻。",
      "如有肤受谮，久则疮痏成。",
      "痏成无奈何，所要防其萌。",
      "么虫何足道，潜喻儆人情。"
    ]
  },
  {
    "id": "4cf437765d7e379a64b577bb712e0dde",
    "title": "登龙昌上寺望江南山怀钱舍人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "骑马出西郭，悠悠欲何之。",
      "独上高寺去，一与白云期。",
      "虚槛晚潇洒，前山碧参差。",
      "忽似青龙閤，同望玉峰时。",
      "因咏松雪句，永怀鸾鹤姿。",
      "六年不相见，况乃隔荣衰。"
    ]
  },
  {
    "id": "4cf437765d7e379a38708d7de21fc820",
    "title": "郊下",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "西日照高树，树头子规鸣。",
      "东风吹野水，水畔江蓠生。",
      "尽日看山立，有时寻涧行。",
      "兀兀长如此，何许似专城。"
    ]
  },
  {
    "id": "4cf437765d7e379a2d16d8758cab9836",
    "title": "遣怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "乐往必悲生，泰来由否极。",
      "谁言此数然，吾道何终塞。",
      "尝求詹尹卜，拂龟竟默默。",
      "亦曾仰问天，天但苍苍色。",
      "自兹唯委命，名利心双息。",
      "近日转安闲，乡园亦休忆。",
      "回看世间苦，苦在求不得。",
      "我今无所求，庶离忧悲域。"
    ]
  },
  {
    "id": "4cf437765d7e379a7027ed033f85610f",
    "title": "负冬日",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "杲杲冬日出，照我屋南隅。",
      "负暄闭目坐，和气生肌肤。",
      "初似饮醇醪，又如蛰者苏。",
      "外融百骸畅，中适一念无。",
      "旷然忘所在，心与虚空俱。"
    ]
  },
  {
    "id": "4cf437765d7e379a8b62ba14675b71a3",
    "title": "委顺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山城虽荒芜，竹树有嘉色。",
      "郡俸诚不多，亦足充衣食。",
      "外累由心起，心宁累自息。",
      "尚欲忘家乡，谁能算官职。",
      "宜怀齐远近，委顺随南北。",
      "归去诚可怜，天涯住亦得。"
    ]
  },
  {
    "id": "4cf437765d7e379a09e9022c52c5b15b",
    "title": "宿溪翁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "众心爱金玉，众口贪酒肉。",
      "何如此溪翁，饮瓢亦自足。",
      "溪南刈薪草，溪北修墙屋。",
      "岁种一顷田，春驱两黄犊。",
      "于中甚安适，此外无营欲。",
      "溪畔偶相逢，庵中遂同宿。",
      "醉翁向朝市，问我何官禄。",
      "虚言笑杀翁，郎官应列宿。"
    ]
  },
  {
    "id": "4cf437765d7e379a9814e796332846f1",
    "title": "重过寿泉忆与杨九别时因题店壁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "商州南十里，有水名寿泉。",
      "涌出石崖下，流经山店前。",
      "忆昔相送日，我去君言还。",
      "寒波与老泪，此地共潺湲。",
      "一去历万里，再来经六年。",
      "形容已变改，处所犹依然。",
      "他日君过此，殷勤吟此篇。"
    ]
  },
  {
    "id": "4cf437765d7e379a28262dc2de7f6884",
    "title": "西掖早秋直夜书意",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "凉风起禁掖，新月生宫沼。",
      "夜半秋闇来，万年枝袅袅。",
      "炎凉递时节，钟鼓交昏晓。",
      "遇圣惜年衰，报恩愁力小。",
      "素餐无补益，朱绶虚缠绕。",
      "冠盖栖野云，稻粱养山鸟。",
      "量能私自省，所得已非少。",
      "五品不为贱，五十不为夭。",
      "若无知足心，贪求何日了。"
    ]
  },
  {
    "id": "4cf437765d7e379af198a7ad1968b126",
    "title": "庭松",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "堂下何所有，十松当我阶。",
      "乱立无行次，高下亦不齐。",
      "高者三丈长，下者十尺低。",
      "有如野生物，不知何人栽。",
      "接以青瓦屋，承之白沙台。",
      "朝昏有风月，燥湿无尘泥。",
      "疏韵秋槭槭，凉阴夏凄凄。",
      "春深微雨夕，满叶珠蓑蓑。",
      "岁暮大雪天，压枝玉皑皑。",
      "四时各有趣，万木非其侪。",
      "去年买此宅，多为人所咍。",
      "一家二十口，移转就松来。",
      "移来有何得，但得烦襟开。",
      "即此是益友，岂必交贤才。",
      "顾我犹俗士，冠带走尘埃。",
      "未称为松主，时时一愧怀。"
    ]
  },
  {
    "id": "4cf437765d7e379a32babde6990f48a3",
    "title": "竹窗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "常爱辋川寺，竹窗东北廊。",
      "一别十馀载，见竹未曾忘。",
      "今春二月初，卜居在新昌。",
      "未暇作厩库，且先营一堂。",
      "开窗不糊纸，种竹不依行。",
      "意取北檐下，窗与竹相当。",
      "绕屋声淅淅，逼人色苍苍。",
      "烟通杳蔼气，月透玲珑光。",
      "是时三伏天，天气热如汤。",
      "独此竹窗下，朝回解衣裳。",
      "轻纱一幅巾，小簟六尺床。",
      "无客尽日静，有风终夜凉。",
      "乃知前古人，言事颇谙详。",
      "清风北窗卧，可以傲羲皇。"
    ]
  },
  {
    "id": "4cf437765d7e379a41d0cdab4e2bc610",
    "title": "同韩侍郎游郑家池吟诗小饮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "野艇容三人，晚池流浼浼。",
      "悠然依棹坐，水思如江海。",
      "宿雨洗沙尘，晴风荡烟霭。",
      "残阳上竹树，枝叶生光彩。",
      "我本偶然来，景物如相待。",
      "白鸥惊不起，绿芡行堪采。",
      "齿发虽已衰，性灵未云改。",
      "逢诗遇杯酒，尚有心情在。"
    ]
  },
  {
    "id": "4cf437765d7e379a9b2f831975dd76c1",
    "title": "晚归有感",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝吊李家孤，暮问崔家疾。",
      "回马独归来，低眉心郁郁。",
      "平生所善者，多不过六七。",
      "如何十年间，零落三无一。",
      "刘曾梦中见，元向花前失。",
      "渐老与谁游，春城好风日。"
    ]
  },
  {
    "id": "4cf437765d7e379af7d3641225bc0689",
    "title": "曲江感秋二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "元和二年秋，我年三十七。",
      "长庆二年秋，我年五十一。",
      "中间十四年，六年居谴黜。",
      "穷通与荣悴，委运随外物。",
      "遂师庐山远，重吊湘江屈。",
      "夜听竹枝愁，秋看滟堆没。",
      "近辞巴郡印，又秉纶闱笔。",
      "晚遇何足言，白发映朱绂。",
      "销沈昔意气，改换旧容质。",
      "独有曲江秋，风烟如往日。"
    ]
  },
  {
    "id": "4cf437765d7e379af7d364121af047ac",
    "title": "曲江感秋二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "疏芜南岸草，萧飒西风树。",
      "秋到未几时，蝉声又无数。",
      "莎平绿茸合，莲落青房露。",
      "今日临望时，往年感秋处。",
      "池中水依旧，城上山如故。",
      "独我鬓间毛，昔黑今垂素。",
      "荣名与壮齿，相避如朝暮。",
      "时命始欲来，年颜已先去。",
      "当春不欢乐，临老徒惊误。",
      "故作咏怀诗，题于曲江路。"
    ]
  },
  {
    "id": "4cf437765d7e379a97fb9e83476a28c2",
    "title": "玩松竹二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "龙蛇隐大泽，麋鹿游丰草。",
      "栖凤安于梧，潜鱼乐于藻。",
      "吾亦爱吾庐，庐中乐吾道。",
      "前松后修竹，偃卧可终老。",
      "各附其所安，不知他物好。"
    ]
  },
  {
    "id": "4cf437765d7e379a97fb9e832e2729ed",
    "title": "玩松竹二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "坐爱前檐前，卧爱北窗北。",
      "窗竹多好风，檐松有嘉色。",
      "幽怀一以合，俗念随缘息。",
      "在尔虽无情，于予即有得。",
      "乃知性相近，不必动与植。"
    ]
  },
  {
    "id": "4cf437765d7e379ada5bda5a00d7a0eb",
    "title": "衰病无趣因吟所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝餐多不饱，夜卧常少睡。",
      "自觉寝食间，多无少年味。",
      "平生好诗酒，今亦将舍弃。",
      "酒唯下药饮，无复曾欢醉。",
      "诗多听人吟，自不题一字。",
      "病姿与衰相，日夜相继至。",
      "况当尚少朝，弥惭居近侍。",
      "终当求一郡，聚少渔樵费。",
      "合口便归山，不问人间事。"
    ]
  },
  {
    "id": "4cf437765d7e379ac7af1ba2d6baa933",
    "title": "逍遥咏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "亦莫恋此身，亦莫厌此身。",
      "此身何足恋，万劫烦恼根。",
      "此身何足厌，一聚虚空尘。",
      "无恋亦无厌，始是逍遥人。"
    ]
  },
  {
    "id": "4cf437765d7e379ab30e1c04d33c896a",
    "title": "浩歌行",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "天长地久无终毕，昨夜今朝又明日。",
      "鬓发苍浪牙齿疏，不觉身年四十七。",
      "前去五十有几年，把镜照面心茫然。",
      "既无长绳系白日，又无大药驻朱颜。",
      "朱颜日渐不如故，青史功名在何处？",
      "欲留年少待富贵，富贵不来年少去。",
      "去复去兮如长河，东流赴海无回波。",
      "贤愚贵贱同归尽，北邙冢墓高嵯峨。",
      "古来如此非独我，未死有酒且高歌。",
      "颜回短命伯夷饿，我今所得亦已多。",
      "功名富贵须待命，命若不来知奈何。"
    ]
  },
  {
    "id": "4cf437765d7e379a967eb6383baca2a6",
    "title": "王夫子",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "王夫子，送君为一尉，东南三千五百里。道途虽远位虽卑，月俸犹堪活妻子。",
      "男儿口读古人书，束带敛手来从事。近将徇禄给一家，远则行道佐时理。",
      "行道佐时须待命，委身下位无为耻。命苟未来且求食，官无卑高及远迩。",
      "男儿上既未能济天下，下又不至饥寒死。吾观九品至一品，其间气味都相似。",
      "紫绶朱绂青布衫，颜色不同而已矣。王夫子，别有一事欲劝君，遇酒逢春且欢喜。"
    ]
  },
  {
    "id": "4cf437765d7e379a039f3a5f0a5abfc7",
    "title": "江南遇天宝乐叟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白头病叟泣且言，禄山未乱入梨园。",
      "能弹琵琶和法曲，多在华清随至尊。",
      "是时天下太平久，年年十月坐朝元。",
      "千官起居环佩合，万国会同车马奔。",
      "金钿照耀石瓮寺，兰麝熏煮温汤源。",
      "贵妃宛转侍君侧，体弱不胜珠翠繁。",
      "冬雪飘飖锦袍暖，春风荡漾霓裳翻。",
      "欢娱未足燕寇至，弓劲马肥胡语喧。",
      "豳土人迁避夷狄，鼎湖龙去哭轩辕。",
      "从此漂沦落南土，万人死尽一身存。",
      "秋风江上浪无限，暮雨舟中酒一尊。",
      "涸鱼久失风波势，枯草曾沾雨露恩。",
      "我自秦来君莫问，骊山渭水如荒村。",
      "新丰树老笼明月，长生殿闇锁春云。",
      "红叶纷纷盖欹瓦，绿苔重重封坏垣。",
      "唯有中官作宫使，每年寒食一开门。"
    ]
  },
  {
    "id": "4cf437765d7e379a15bc69423dd79dfa",
    "title": "送张山人归嵩阳",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黄昏惨惨天微雪，修行坊西鼓声绝。张生马瘦衣且单，夜扣柴门与我别。",
      "愧君冒寒来别我，为君酤酒张灯火。酒酣火暖与君言，何事入关又出关。",
      "答云前年偶下山，四十馀月客长安。长安古来名利地，空手无金行路难。",
      "朝游九城陌，肥马轻车欺杀客。暮宿五侯门，残茶冷酒愁杀人。",
      "春明门，门前便是嵩山路。幸有云泉容此身，明日辞君且归去。"
    ]
  },
  {
    "id": "4cf437765d7e379adc0308b5b766ed3c",
    "title": "醉后走笔酬刘五主簿长句之赠兼简张大贾二十四先辈昆季",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "刘兄文高行孤立，十五年前名翕习。是时相遇在符离，我年二十君三十。",
      "得意忘年心迹亲，寓居同县日知闻。衡门寂莫朝寻我，古寺萧条暮访君。",
      "朝来暮去多携手，穷巷贫居何所有。秋灯夜写联句诗，春雪朝倾暖寒酒。",
      "陴湖绿爱白鸥飞，濉水清怜红鲤肥。偶语闲攀芳树立，相扶醉蹋落花归。",
      "张贾弟兄同里巷，乘闲数数来相访。雨天连宿草堂中，月夜徐行石桥上。",
      "我年渐长忽自惊，镜中冉冉髭须生。心畏后时同励志，身牵前事各求名。",
      "问我栖栖何所适，乡人荐为鹿鸣客。二千里别谢交游，三十韵诗慰行役。",
      "出门可怜唯一身，敝裘瘦马入咸秦。鼕鼕街鼓红尘闇，晚到长安无主人。",
      "二贾二张与余弟，躯车逦迤来相继。操词握赋为干戈，锋锐森然胜气多。",
      "齐入文场同苦战，五人十载九登科。二张得隽名居甲，美退争雄重告捷。",
      "棠棣辉荣并桂枝，芝兰芳馥和荆叶。唯有沅犀屈未伸，握中自谓骇鸡珍。",
      "三年不鸣鸣必大，岂独骇鸡当骇人。元和运启千年圣，同遇明时余最幸。",
      "始辞秘阁吏王畿，遽列谏垣升禁闱。蹇步何堪鸣佩玉，衰容不称著朝衣。",
      "阊阖晨开朝百辟，冕旒不动香烟碧。步登龙尾上虚空，立去天颜无咫尺。",
      "宫花似雪从乘舆，禁月如霜坐直庐。身贱每惊随内宴，才微常愧草天书。",
      "晚松寒竹新昌第，职居密近门多闭。日暮银台下直回，故人到门门暂开。",
      "回头下马一相顾，尘土满衣何处来？敛手炎凉叙未毕，先说旧山今悔出。",
      "岐阳旅宦少欢娱，江左羁游费时日。赠我一篇行路吟，吟之句句披沙金。",
      "岁月徒催白发貌，泥涂不屈青云心。谁会茫茫天地意，短才获用长才弃。",
      "我随鹓鹭入烟云，谬上丹墀为近臣。君同鸾凤栖荆棘，犹著青袍作选人。",
      "惆怅知贤不能荐，徒为出入蓬莱殿。月惭谏纸二百张，岁愧俸钱三十万。",
      "大底浮荣何足道，几度相逢即身老。且倾斗酒慰羁愁，重话符离问旧游。",
      "北巷邻居几家去，东林旧院何人住。武里村花落复开，流沟山色应如故。",
      "感此酬君千字诗，醉中分手又何之。须知通塞寻常事，莫叹浮沉先后时。",
      "慷慨临歧重相勉，殷勤别后加餐饭。君不见买臣衣锦还故乡，五十身荣未为晚。"
    ]
  },
  {
    "id": "4cf437765d7e379a6202aac3013f4642",
    "title": "和钱员外答卢员外早春独游曲江见寄长句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "春来有色闇融融，先到诗情酒思中。",
      "柳岸霏微裛尘雨，杏园澹荡开花风。",
      "闻君独游心郁郁，薄晚新晴骑马出。",
      "醉思诗侣有同年，春叹翰林无暇日。",
      "云夫首倡寒玉音，蔚章继和春搜吟。",
      "此时我亦闭门坐，一日风光三处心。"
    ]
  },
  {
    "id": "4cf437765d7e379a20954b092539f253",
    "title": "东墟晚歇",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "凉风冷露萧索天，黄蒿紫菊荒凉田。",
      "绕冢秋花少颜色，细虫小蝶飞翻翻。",
      "中有腾腾独行者，手拄渔竿不骑马。",
      "晚从南涧钓鱼回，歇此墟中白杨下。",
      "褐衣半故白发新，人逢知我是何人。",
      "谁言渭浦栖迟客，曾作甘泉侍从臣。"
    ]
  },
  {
    "id": "4cf437765d7e379aef8776e231036f84",
    "title": "客中月",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "客从江南来，来时月上弦。",
      "悠悠行旅中，三见清光圆。",
      "晓随残月行，夕与新月宿。",
      "谁谓月无情，千里远相逐。",
      "朝发渭水桥，暮入长安陌。",
      "不知今夜月，又作谁家客。"
    ]
  },
  {
    "id": "4cf437765d7e379a69abe25808ba6c82",
    "title": "挽歌词",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "丹旐何飞扬，素骖亦悲鸣。晨光照闾巷，輀车俨欲行。",
      "萧条九月天，哀挽出重城。借问送者谁，妻子与弟兄。",
      "苍苍上古原，峨峨开新茔。含酸一恸哭，异口同哀声。",
      "旧陇转芜绝，新坟日罗列。春风草绿北邙山，此地年年生死别。"
    ]
  },
  {
    "id": "4cf437765d7e379a224029ea501a1a68",
    "title": "山鹧鸪",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山鹧鸪，朝朝暮暮啼复啼，啼时露白风凄凄。黄茅冈头秋日晚，苦竹岭下寒月低。",
      "畬田有粟何不啄，石楠有枝何不栖？迢迢不缓复不急，楼上舟中声闇入。",
      "梦乡迁客展转卧，抱儿寡妇彷徨立。山鹧鸪，尔本此乡鸟。",
      "生不辞巢不别群，何苦声声啼到晓。啼到晓，唯能愁北人，南人惯闻如不闻。"
    ]
  },
  {
    "id": "4cf437765d7e379a95e0243bbe4893f4",
    "title": "放旅雁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "九江十年冬大雪，江水生冰树枝折。百鸟无食东西飞，中有旅雁声最饥。",
      "雪中啄草冰上宿，翅冷腾空飞动迟。江童持网捕将去，手携入市生卖之。",
      "我本北人今谴谪，人鸟虽殊同是客。见此客鸟伤客人，赎汝放汝飞入云。",
      "雁雁汝飞向何处？第一莫飞西北去。淮西有贼讨未平，百万甲兵久屯聚。",
      "官军贼军相守老，食尽兵穷将及汝。健儿饥饿射汝吃，拔汝翅翎为箭羽。"
    ]
  },
  {
    "id": "4cf437765d7e379a8525d80b9208e5b6",
    "title": "送春归",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "送春归，三月尽日日暮时。去年杏园花飞御沟绿，何处送春曲江曲。",
      "今年杜鹃花落子规啼，送春何处西江西。帝城送春犹怏怏，天涯送春能不加惆怅。",
      "莫惆怅，送春人。冗员无替五年罢，应须准拟再送浔阳春。",
      "五年炎凉凡十变，又知此身健不健。好去今年江上春，明年未死还相见。"
    ]
  },
  {
    "id": "4cf437765d7e379add63523d96ab23fd",
    "title": "山石榴寄元九",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山石榴，一名山踯躅，一名杜鹃花。杜鹃啼时花扑扑，九江三月杜鹃来，一声催得一枝开。",
      "江城上佐闲无事，山下斸得厅前栽。烂熳一阑十八树，根株有数花无数。",
      "千房万叶一时新，嫩紫殷红鲜曲尘。泪痕裛损燕支脸，剪刀裁破红绡巾。",
      "谪仙初堕愁在世，姹女新嫁娇泥春。日射血珠将滴地，风翻火燄欲烧人。",
      "闲折两枝持在手，细看不似人间有。花中此物似西施，芙蓉芍药皆嫫母。",
      "奇芳绝艳别者谁，通州迁客元拾遗。拾遗初贬江陵去，去时正值青春暮。",
      "商山秦岭愁杀君，山石榴花红夹路。题诗报我何所云，苦云色似石榴裙。",
      "当时丛畔唯思我，今日阑前只忆君。忆君不见坐销落，日西风起红纷纷。"
    ]
  },
  {
    "id": "4cf437765d7e379ad6ae309247f864f4",
    "title": "画竹歌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "植物之中竹难写，故今虽画无似者。萧郎下笔独逼真，丹青以来唯一人。",
      "人画竹身肥拥肿，萧画茎瘦节节竦。人画竹梢死羸垂，萧画枝活叶叶动。",
      "不根而生从意生，不笋而成由笔成。野塘水边埼岸侧，森森两丛十五茎。",
      "婵娟不失筠粉态，萧飒尽得风烟情。举头忽看不似画，低耳静听疑有声。",
      "西丛七茎劲而健，省向天竺寺前石上见。",
      "东丛八茎疏且寒，忆曾湘妃庙里雨中看。幽姿远思少人别，与君相顾空长叹。",
      "萧郎萧郎老可惜，手颤眼昏头雪色。自言便是绝笔时，从今此竹尤难得。"
    ]
  },
  {
    "id": "4cf437765d7e379a43863df79609f3dd",
    "title": "真娘墓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "真娘墓，虎丘道。不识真娘镜中面，唯见真娘墓头草。",
      "霜摧桃李风折莲，真娘死时犹少年。脂肤荑手不牢固，世间尤物难留连。",
      "难留连，易销歇，塞北花，江南雪。"
    ]
  },
  {
    "id": "4cf437765d7e379a8ccd72503051106f",
    "title": "妇人苦",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蝉鬓加意梳，蛾眉用心扫。",
      "几度晓妆成，君看不言好。",
      "妾身重同穴，君意轻偕老。",
      "惆怅去年来，心知未能道。",
      "今朝一开口，语少意何深。",
      "愿引他时事，移君此日心。",
      "人言夫妇亲，义合如一身。",
      "及至死生际，何曾苦乐均。",
      "妇人一丧夫，终身守孤孑。",
      "有如林中竹，忽被风吹折。",
      "一折不重生，枯死犹抱节。",
      "男儿若丧妇，能不暂伤情。",
      "应似门前柳，逢春易发荣。",
      "风吹一枝折，还有一枝生。",
      "为君委曲言，愿君再三听。",
      "须知妇人苦，从此莫相轻。"
    ]
  },
  {
    "id": "4cf437765d7e379aa51418eaaed2f2fe",
    "title": "隔浦莲",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "隔浦爱红莲，昨日看犹在。夜来风吹落，只得一回采。",
      "花开虽有明年期，复愁明年还暂时。"
    ]
  },
  {
    "id": "4cf437765d7e379abcf6078808b2e663",
    "title": "寒食野望吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "丘墟郭门外，寒食谁家哭。",
      "风吹旷野纸钱飞，古墓垒垒春草绿。",
      "棠梨花映白杨树，尽是死生离别处。",
      "冥寞重泉哭不闻，萧萧暮雨人归去。"
    ]
  },
  {
    "id": "4cf437765d7e379a08781b5fb23c7a6a",
    "title": "醉后狂言酬赠萧殷二协律",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "馀杭邑客多羁贫，其间甚者萧与殷。",
      "天寒身上犹衣葛，日高甑中未拂尘。",
      "江城山寺十一月，北风吹沙雪纷纷。",
      "宾客不见绨袍惠，黎庶未沾襦裤恩。",
      "此时太守自惭愧，重衣复衾有馀温。",
      "因命染人与针女，先制两裘赠二君。",
      "吴绵细软桂布密，柔如狐腋白似云。",
      "劳将诗书投赠我，如此小惠何足论。",
      "我有大裘君未见，宽广和暖如阳春。",
      "此裘非缯亦非纩，裁以法度絮以仁。",
      "刀尺钝拙制未毕，出亦不独裹一身。",
      "若令在郡得五考，与君展覆杭州人。"
    ]
  },
  {
    "id": "4cf437765d7e379a341fda6d6269b4ab",
    "title": "醉歌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "罢胡琴，掩秦瑟，玲珑再拜歌初毕。",
      "谁道使君不解歌，听唱黄鸡与白日。",
      "黄鸡催晓丑时鸣，白日催年酉前没。",
      "腰间红绶系未稳，镜里朱颜看已失。",
      "玲珑玲珑奈老何，使君歌了汝更歌。"
    ]
  },
  {
    "id": "4cf437765d7e379a232b56d74759f904",
    "title": "送张南简入蜀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨日诏书下，求贤访陆沈。",
      "无论能与否，皆起徇名心。",
      "君独南游去，云山蜀路深。"
    ]
  },
  {
    "id": "4cf437765d7e379a6b27dbfc3d613ce5",
    "title": "县西郊秋寄赠马造",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "紫阁峰西清渭东，野烟深处夕阳中。",
      "风荷老叶萧条绿，水蓼残花寂寞红。",
      "我厌宦游君失意，可怜秋思两心同。"
    ]
  },
  {
    "id": "4cf437765d7e379aed83bd80291c7b47",
    "title": "再因公事到骆口驿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今年到时夏云白，去年来时秋树红。",
      "两度见山心有愧，皆因王事到山中。"
    ]
  },
  {
    "id": "4cf437765d7e379ab2f9be9ff4998140",
    "title": "夜哭李夷道",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "逝者绝影响，空庭朝复昏。家人哀临毕，夜锁寿堂门。",
      "无妻无子何人葬，空见铭旌向月翻。"
    ]
  },
  {
    "id": "4cf437765d7e379a285804d584a2d491",
    "title": "病中作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "久为劳生事，不学摄生道。",
      "年少已多病，此身岂堪老。"
    ]
  },
  {
    "id": "4cf437765d7e379af324869f60146136",
    "title": "秋江晚泊",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "扁舟泊云岛，倚棹念乡国。",
      "四望不见人，烟江澹秋色。",
      "客心贫易动，日入愁未息。"
    ]
  },
  {
    "id": "4cf437765d7e379ae1a5e7f9234c26fe",
    "title": "过高将军墓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "原上新坟委一身，城中旧宅有何人。",
      "妓堂宾阁无归日，野草山花又欲春。",
      "门客空将感恩泪，白杨风里一沾巾。"
    ]
  },
  {
    "id": "4cf437765d7e379a1f6f325c4bed443f",
    "title": "寒食卧病",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "病逢佳节长叹息，春雨蒙蒙榆柳色。",
      "羸坐全非旧日容，扶行半是他人力。",
      "諠諠里巷蹋青归，笑闭柴门度寒食。"
    ]
  },
  {
    "id": "4cf437765d7e379a253b52603f9ef333",
    "title": "感芍药花寄正一上人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今日阶前红芍药，几花欲老几花新。",
      "开时不解比色相，落后始知如幻身。",
      "空门此去几多地，欲把残花问上人。"
    ]
  },
  {
    "id": "4cf437765d7e379a74c1d0b6b77827b7",
    "title": "长安早春旅怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "轩车歌吹諠都邑，中有一人向隅立。",
      "夜深明月卷帘愁，日暮青山望乡泣。",
      "风吹新绿草芽坼，雨洒轻黄柳条湿。",
      "此生知负少年春，不展愁眉欲三十。"
    ]
  },
  {
    "id": "4cf437765d7e379a3fa7da3e35eb683b",
    "title": "寒闺夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜半衾裯冷，孤眠懒未能。",
      "笼香销尽火，巾泪滴成冰。",
      "为惜影相伴，通宵不灭灯。"
    ]
  },
  {
    "id": "4cf437765d7e379a400015471816ce39",
    "title": "曲江早春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "曲江柳条渐无力，杏园伯劳初有声。",
      "可怜春浅游人少，好傍池边下马行。"
    ]
  },
  {
    "id": "4cf437765d7e379a6fda6b93cd04dc17",
    "title": "重题西明寺牡丹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "往年君向东都去，曾叹花时君未回。",
      "今年况作江陵别，惆怅花前又独来。",
      "只愁离别长如此，不道明年花不开。"
    ]
  },
  {
    "id": "4cf437765d7e379a2d267456c7a02c55",
    "title": "晚秋夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "碧空溶溶月华静，月里愁人吊孤影。",
      "花开残菊傍疏篱，叶下衰桐落寒井。",
      "塞鸿飞急觉秋尽，邻鸡鸣迟知夜永。",
      "凝情不语空所思，风吹白露衣裳冷。"
    ]
  },
  {
    "id": "4cf437765d7e379a94a5a6a4a9fa8fe8",
    "title": "和钱员外早冬玩禁中新菊",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "禁署寒气迟，孟冬菊初坼。",
      "新黄间繁绿，烂若金照碧。",
      "仙郎小隐日，心似陶彭泽。",
      "秋怜潭上看，日惯篱边摘。",
      "今来此地赏，野意潜自适。",
      "金马门内花，玉山峰下客。",
      "寒芳引清句，吟玩烟景夕。",
      "赐酒色偏宜，握兰香不敌。",
      "凄凄百卉死，岁晚冰霜积。",
      "唯有此花开，殷勤助君惜。"
    ]
  },
  {
    "id": "4cf437765d7e379a212eb1ac2bba78d6",
    "title": "秋思",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "病眠夜少梦，闲立秋多思。",
      "寂寞馀雨晴，萧条早寒至。",
      "鸟栖红叶树，月照青苔地。",
      "何况镜中年，又过三十二。"
    ]
  },
  {
    "id": "4cf437765d7e379a4c8535eea98f1a76",
    "title": "赠别宣上人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "上人处世界，清净何所似。",
      "似彼白莲花，在水不著水。",
      "性真悟泡幻，行洁离尘滓。",
      "修道来几时，身心俱到此。",
      "嗟余牵世网，不得长依止。",
      "离念与碧云，秋来朝夕起。"
    ]
  },
  {
    "id": "4cf437765d7e379ae0809cbad03a8897",
    "title": "春夜喜雪有怀王二十二",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "夜雪有佳趣，幽人出书帷。",
      "微寒生枕席，轻素对阶墀。",
      "坐罢楚弦曲，起吟班扇诗。",
      "明宜灭烛后，净爱褰帘时。",
      "窗引曙色早，庭销春气迟。",
      "山阴应有兴，不卧待徽之。"
    ]
  },
  {
    "id": "4cf437765d7e379a5fa03de5225fd479",
    "title": "有感",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "绝弦与断丝，犹有却续时。",
      "唯有衷肠断，应无续得期。"
    ]
  },
  {
    "id": "4cf437765d7e379a0085ea7c321bab99",
    "title": "和梦游春诗一百韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昔君梦游春，梦游仙山曲。",
      "恍若有所遇，似惬平生欲。",
      "因寻菖蒲水，渐入桃花谷。",
      "到一红楼家，爱之看不足。",
      "池流渡清泚，草嫩蹋绿蓐。",
      "门柳闇全低，檐樱红半熟。",
      "转行深深院，过尽重重屋。",
      "乌龙卧不惊，青鸟飞相逐。",
      "渐闻玉佩响，始辨珠履躅。",
      "遥见窗下人，娉婷十五六。",
      "霞光抱明月，莲艳开初旭。",
      "缥缈云雨仙，氛氲兰麝馥。",
      "风流薄梳洗，时世宽妆束。",
      "袖软异文绫，裾轻单丝縠。",
      "裙腰银线压，梳掌金筐蹙。",
      "带襭紫蒲萄，裤花红石竹。",
      "凝情都未语，付意微相瞩。",
      "眉敛远山青，鬟低片云绿。",
      "帐牵翡翠带，被解鸳鸯襆。",
      "秀色似堪餐，秾华如可掬。",
      "半卷锦头席，斜铺绣腰褥。",
      "朱唇素指匀，粉汗红绵扑。",
      "心惊睡易觉，梦断魂难续。",
      "笼委独栖禽，剑分连理木。",
      "存诚期有感，誓志贞无黩。",
      "京洛八九春，未曾花里宿。",
      "壮年徒自弃，佳会应无复。",
      "鸾歌不重闻，凤兆从兹卜。",
      "韦门女清贵，裴氏甥贤淑。",
      "罗扇夹花灯，金鞍攒绣毂。",
      "既倾南国貌，遂坦东床腹。",
      "刘阮心渐忘，潘杨意方睦。",
      "新修履信第，初食尚书禄。",
      "九酝备圣贤，八珍穷水陆。",
      "秦家重萧史，彦辅怜卫叔。",
      "朝馔馈独盘，夜醪倾百斛。",
      "亲宾盛辉赫，妓乐纷晔煜。",
      "宿醉才解酲，朝欢俄枕曲。",
      "饮过君子争，令甚将军酷。",
      "酩酊歌鹧鸪，颠狂舞鸲鹆。",
      "月流春夜短，日下秋天速。",
      "谢傅隙过驹，萧娘风过烛。",
      "全凋蕣花折，半死梧桐秃。",
      "闇镜对孤鸾，哀弦留寡鹄。",
      "凄凄隔幽显，冉冉移寒燠。",
      "万事此时休，百身何处赎。",
      "提携小儿女，将领旧姻族。",
      "再入朱门行，一傍青楼哭。",
      "枥空无厩马，水涸失池鹜。",
      "摇落废井梧，荒凉故篱菊。",
      "莓苔上几阁，尘土生琴筑。",
      "舞榭缀蟏蛸，歌梁聚蝙蝠。",
      "嫁分红粉妾，卖散苍头仆。",
      "门客思彷徨，家人泣咿喔。",
      "心期正萧索，宦序仍拘局。",
      "怀策入崤函，驱车辞郏鄏。",
      "逢时念既济，聚学思大畜。",
      "端详筮仕蓍，磨拭穿杨镞。",
      "始从雠校职，首中贤良目。",
      "一拔侍瑶墀，再升纡绣服。",
      "誓酬君王宠，愿使朝廷肃。",
      "密勿奏封章，清明操宪牍。",
      "鹰韝中病下，豸角当邪触。",
      "纠谬静东周，申冤动南蜀。",
      "危言诋阍寺，直气忤钧轴。",
      "不忍曲作钩，乍能折为玉。",
      "扪心无愧畏，腾口有谤讟。",
      "只要明是非，何曾虞祸福。",
      "车摧太行路，剑落酆城狱。",
      "襄汉问修途，荆蛮指殊俗。",
      "谪为江府掾，遣事荆州牧。",
      "趋走谒麾幢，喧烦视鞭朴。",
      "簿书常自领，缧囚每亲鞫。",
      "竟日坐官曹，经旬旷休沐。",
      "宅荒渚宫草，马瘦畬田粟。",
      "薄俸等涓毫，微官同桎梏。",
      "月中照形影，天际辞骨肉。",
      "鹤病翅羽垂，兽穷爪牙缩。",
      "行看须间白，谁劝杯中绿。",
      "时伤大野麟，命问长沙鵩。",
      "夏梅山雨渍，秋瘴江云毒。",
      "巴水白茫茫，楚山青簇簇。",
      "吟君七十韵，是我心所蓄。",
      "既去诚莫追，将来幸前勖。",
      "欲除忧恼病，当取禅经读。",
      "须悟事皆空，无令念将属。",
      "请思游春梦，此梦何闪倏。",
      "艳色即空花，浮生乃焦谷。",
      "良姻在嘉偶，顷克为单独。",
      "入仕欲荣身，须臾成黜辱。",
      "合者离之始，乐兮忧所伏。",
      "愁恨僧祇长，欢荣刹那促。",
      "觉悟因傍喻，迷执由当局。",
      "膏明诱闇蛾，阳焱奔痴鹿。",
      "贪为苦聚落，爱是悲林麓。",
      "水荡无明波，轮回死生辐。",
      "尘应甘露洒，垢待醍醐浴。",
      "障要智灯烧，魔须慧刀戮。",
      "外熏性易染，内战心难衄。",
      "法句与心王，期君日三复。"
    ]
  },
  {
    "id": "4cf437765d7e379a717fa8a2cabcc221",
    "title": "得微之到官后书备知通州之事怅然有感因成四章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "来书子细说通州，州在山根峡岸头。",
      "四面千重火云合，中心一道瘴江流。",
      "虫蛇白昼拦官道，蚊蚋黄昏扑郡楼。",
      "何罪遣君居此地，天高无处问来由。"
    ]
  },
  {
    "id": "4cf437765d7e379a717fa8a28f5bc714",
    "title": "得微之到官后书备知通州之事怅然有感因成四章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "匼匝巅山万仞馀，人家应似甑中居。",
      "寅年篱下多逢虎，亥日沙头始卖鱼。",
      "衣斑梅雨长须熨，米涩畬田不解锄。",
      "努力安心过三考，已曾愁杀李尚书。"
    ]
  },
  {
    "id": "4cf437765d7e379a717fa8a241ded4cf",
    "title": "得微之到官后书备知通州之事怅然有感因成四章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人稀地僻医巫少，夏旱秋霖瘴疟多。",
      "老去一身须爱惜，别来四体得如何。",
      "侏儒饱笑东方朔，薏苡谗忧马伏波。",
      "莫遣沈愁结成病，时时一唱濯缨歌。"
    ]
  },
  {
    "id": "4cf437765d7e379a717fa8a2e77dd458",
    "title": "得微之到官后书备知通州之事怅然有感因成四章",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "通州海内恓惶地，司马人间冗长官。",
      "伤鸟有弦惊不定，卧龙无水动应难。",
      "剑埋狱底谁深掘，松偃霜中尽冷看。",
      "举目争能不惆怅，高车大马满长安。"
    ]
  },
  {
    "id": "4cf437765d7e379aedb248436d659e14",
    "title": "襄阳舟夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "下马襄阳郭，移舟汉阴驿。",
      "秋风截江起，寒浪连天白。",
      "本是多愁人，复此风波夕。"
    ]
  },
  {
    "id": "4cf437765d7e379a7c179b65e6ebdd45",
    "title": "卢侍御小妓乞诗座上留赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "郁金香汗裛歌巾，山石榴花染舞裙。",
      "好似文君还对酒，胜于神女不归云。",
      "梦中那及觉时见，宋玉荆王应羡君。"
    ]
  },
  {
    "id": "4cf437765d7e379a566692ce0b73ecb9",
    "title": "谪居",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "面瘦头斑四十四，远谪江州为郡史。",
      "逢时弃置从不才，未老衰羸为何事。",
      "火烧寒涧松为烬，霜降春林花委地。",
      "遭时荣悴一时间，岂是昭昭上天意。"
    ]
  },
  {
    "id": "4cf437765d7e379af657d11a20913b4b",
    "title": "秋晚",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "篱菊花稀砌桐落，树阴离离日色薄。",
      "单幕疏帘贫寂莫，凉风冷露秋萧索。",
      "光阴流转忽已晚，颜色凋残不如昨。",
      "莱妻卧病月明时，不捣寒衣空捣药。"
    ]
  },
  {
    "id": "4cf437765d7e379a16ad0afe1f773cf5",
    "title": "山中与元九书因题书后",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆昔封书与君夜，金銮殿后欲明天。",
      "今夜封书在何处，庐山庵里晚灯前。",
      "笼鸟槛猿俱未死，人间相见是何年。"
    ]
  },
  {
    "id": "4cf437765d7e379a7c649d09f36d041e",
    "title": "黄石岩下作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "久别鹓鸾侣，深随鸟兽群。",
      "教他远亲故，何处觅知闻？",
      "昔日青云意，今移向白云。"
    ]
  },
  {
    "id": "4cf437765d7e379a3ac1362cc05c697b",
    "title": "偶然二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "楚怀邪乱灵均直，放弃合宜何恻恻。",
      "汉文明圣贾生贤，谪向长沙堪叹息。",
      "人事多端何足怪，天文至信犹差忒。",
      "月离于毕合滂沱，有时不雨何能测。"
    ]
  },
  {
    "id": "4cf437765d7e379a3ac1362c2c0f02ac",
    "title": "偶然二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "火发城头鱼水里，救火竭池鱼失水。",
      "乖龙藏在牛领中，雷击龙来牛枉死。",
      "人道蓍神龟骨灵，试卜鱼牛那至此。",
      "六十四卦七十钻，毕竟不能知所以。"
    ]
  },
  {
    "id": "4cf437765d7e379a8a4f8b2006fdb63d",
    "title": "自题",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "功名宿昔人多许，宠辱斯须自不如。",
      "一旦失恩先左降，三年随例未量移。",
      "马头觅角生何日，石火敲光住几时。",
      "前事是身俱若此，空门不去欲何之。"
    ]
  },
  {
    "id": "4cf437765d7e379af42091fa7b9836ca",
    "title": "赠韦鍊师",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浔阳迁客为居士，身似浮云心似灰。",
      "上界女仙无嗜欲，何因相顾两裴回。",
      "共疑过去人间世，曾作谁家夫妇来。"
    ]
  },
  {
    "id": "4cf437765d7e379a6c005d6a8ce2bb12",
    "title": "十二年冬江西温暖喜元八寄金石棱",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今冬腊候不严凝，暖雾温风气上腾。",
      "山脚崦中才有雪，江流慢处亦无冰。",
      "欲将何药防春瘴，只有元家金石棱。"
    ]
  },
  {
    "id": "4cf437765d7e379afe2363ff107707e0",
    "title": "李白墓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "采石江边李白坟，绕田无限草连云。",
      "可怜荒垄穷泉骨，曾有惊天动地文。",
      "但是诗人多薄命，就中沦落不过君。",
      "渚蘋溪草犹堪荐，大雅遗风不可闻。"
    ]
  },
  {
    "id": "4cf437765d7e379a34c354bec255e480",
    "title": "种桃杏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "无论海角与天涯，大抵心安即是家。",
      "路远谁能念乡曲，年深兼欲忘京华。",
      "忠州且作三年计，种杏栽桃拟待花。"
    ]
  },
  {
    "id": "4cf437765d7e379a2cbf45c608e1e983",
    "title": "感樱桃花因招饮客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "樱桃昨夜开如雪，鬓发今年白如霜。",
      "渐觉花前成老丑，何曾酒后更颠狂。",
      "谁能闻此来相劝，共泥春风醉一场。"
    ]
  },
  {
    "id": "4cf437765d7e379a13ef76e73889b200",
    "title": "喜山石榴花开",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忠州州里今日花，庐山山头去时树。",
      "已怜根损斩新栽，还喜花开依旧数。",
      "赤玉何人少琴轸，红缬谁家合罗裤。",
      "但知烂熳恣情开，莫怕南宾桃李妒。"
    ]
  },
  {
    "id": "4cf437765d7e379abf43ab61d371d15e",
    "title": "寒食夜",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "四十九年身老日，一百五夜月明天。",
      "抱膝思量何事在，痴男騃女唤秋千。"
    ]
  },
  {
    "id": "4cf437765d7e379a7e25a1e068f3b5f5",
    "title": "房家夜宴喜雪戏赠主人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "风头向夜利如刀，赖此温炉软锦袍。",
      "桑落气薰珠翠暖，柘枝声引管弦高。",
      "酒钩送盏推莲子，烛泪黏盘垒蒲萄。",
      "不醉遣侬争散得，门前雪片似鹅毛。"
    ]
  },
  {
    "id": "4cf437765d7e379a0c3371405cfeb901",
    "title": "恻恻吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "恻恻复恻恻，逐臣返乡国。前事难重论，少年不再得。",
      "泥涂绛老头班白，炎瘴灵均面黎黑。六年不死却归来，道著姓名人不识。"
    ]
  },
  {
    "id": "4cf437765d7e379adfded96cc5353371",
    "title": "独眠吟二首其二",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "独眠客，夜夜可怜长寂寂。就中今夜最愁人，凉月清风满床席。"
    ]
  },
  {
    "id": "4cf437765d7e379ac143ecbc6b97e8aa",
    "title": "期不至",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "红烛清樽久延伫，出门入门天欲曙。",
      "星稀月落竟不来，烟柳胧胧鹊飞去。"
    ]
  },
  {
    "id": "4cf437765d7e379a0da34ceabecb0afd",
    "title": "元家花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今日元家宅，樱桃发几枝。",
      "稀稠与颜色，一似去年时。",
      "失却东园主，春风可得知。"
    ]
  },
  {
    "id": "4cf437765d7e379ae7359b94112c7c5f",
    "title": "江亭玩春",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "江亭乘晓阅众芳，春妍景丽草树光。",
      "日消石桂绿岚气，风坠木兰红露浆。",
      "水蒲渐展书带叶，山榴半含琴轸房。",
      "何物春风吹不变，愁人依旧鬓苍苍。"
    ]
  },
  {
    "id": "4cf437765d7e379ad1e5d124c68d2dcc",
    "title": "闻夜砧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "谁家思妇秋捣帛，月苦风凄砧杵悲。",
      "八月九日正长夜，千声万声无了时。",
      "应到天明头尽白，一声添得一茎丝。"
    ]
  },
  {
    "id": "4cf437765d7e379a0ec30a98e276317c",
    "title": "板桥路",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "梁苑城西二十里，一渠春水柳千条。",
      "若为此路今重过，十五年前旧板桥。",
      "曾共玉颜桥上别，不知消息到今朝。"
    ]
  },
  {
    "id": "4cf437765d7e379a67269d7617ccae13",
    "title": "代谢好妓答崔员外",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "青娥小谢娘，白发老崔郎。谩爱胸前雪，其如头上霜。",
      "别后曹家碑背上，思量好字断君肠。"
    ]
  },
  {
    "id": "4cf437765d7e379ac4c314aa90d37388",
    "title": "寄李苏州兼示杨琼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "真娘墓头春草碧，心奴鬓上秋霜白。",
      "为问苏台酒席中，使君歌笑与谁同。",
      "就中犹有杨琼在，堪上东山伴谢公。"
    ]
  },
  {
    "id": "4cf437765d7e379a461a0e46e13301db",
    "title": "九江北岸遇风雨",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黄梅县边黄梅雨，白头浪里白头翁。",
      "九江阔处不见岸，五月尽时多恶风。",
      "人间稳路应无限，何事抛身在此中。"
    ]
  },
  {
    "id": "4cf437765d7e379a0275aa8488e0a862",
    "title": "题孤山寺山石榴花示诸僧众",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "山榴花似结红巾，容艳新妍占断春。",
      "色相故关行道地，香尘拟触坐禅人。",
      "瞿昙弟子君知否，恐是天魔女化身。"
    ]
  },
  {
    "id": "4cf437765d7e379a7f220b4a4cb1ebe7",
    "title": "郡斋旬假始命宴呈座客示郡寮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "公门日两衙，公假月三旬。",
      "衙用决簿领，旬以会亲宾。",
      "公多及私少，劳逸常不均。",
      "况为剧郡长，安得闲宴频。",
      "下车已二月，开筵始今晨。",
      "初黔军厨突，一拂郡蹋尘。",
      "既备献酬礼，亦具水陆珍。",
      "萍醅箬溪醑，水鲙松江鳞。",
      "侑食乐悬动，佐欢妓席陈。",
      "风流吴中客，佳丽江南人。",
      "歌节点随袂，舞香遗在茵。",
      "清奏凝未阕，酡颜气已春。",
      "众宾勿遽起，群寮且逡巡。",
      "无轻一日醉，用犒九日勤。",
      "微彼九日勤，何以治吾民。",
      "微此一日醉，何以乐吾身。"
    ]
  },
  {
    "id": "4cf437765d7e379a3f2c28e21265b8ca",
    "title": "题西亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝亦视簿书，暮亦视簿书。",
      "簿书视未竟，蟋蟀鸣座隅。",
      "始觉芳岁晚，复嗟尘务拘。",
      "西园景多暇，可以少踌躇。",
      "池鸟澹容与，桥柳高扶疏。",
      "烟蔓袅青薜，水花披白蕖。",
      "何人造兹亭，华敞绰有馀。",
      "四檐轩鸟翅，复屋罗蜘蛛。",
      "直廊抵曲房，𥦖窱深且虚。",
      "修竹夹左右，清风来徐徐。",
      "此宜宴佳宾，鼓瑟吹笙竽。",
      "荒淫即不可，废旷将何如。",
      "幸有酒与乐，及时欢且娱。",
      "忽其解郡印，他人来此居。"
    ]
  },
  {
    "id": "4cf437765d7e379a0464426f33402fe6",
    "title": "郡中西园",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闲园多芳草，春夏香靡靡。",
      "深树足佳禽，旦暮鸣不已。",
      "院门闭松竹，庭径穿兰芷。",
      "爱彼池上桥，独来聊徙倚。",
      "鱼依藻长乐，鸥见人暂起。",
      "有时舟随风，尽日莲照水。",
      "谁知郡府内，景物闲如此。",
      "始悟諠静缘，何尝系远迩。"
    ]
  },
  {
    "id": "4cf437765d7e379a5bfa3fb39848b154",
    "title": "北亭卧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "树绿晚阴合，池凉朝气清。",
      "莲开有佳色，鹤唳无凡声。",
      "唯此闲寂境，惬我幽独情。",
      "病假十五日，十日卧兹亭。",
      "明朝吏呼起，还复视黎氓。"
    ]
  },
  {
    "id": "4cf437765d7e379a7ed698eebb1f8368",
    "title": "一叶落",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "烦暑郁未退，凉飙潜已起。",
      "寒温与盛衰，遰相为表里。",
      "萧萧秋林下，一叶忽先委。",
      "勿言微摇落，摇落从此始。"
    ]
  },
  {
    "id": "4cf437765d7e379a35fe7995cf88530d",
    "title": "九日宴集醉题郡楼兼呈周殷二判官",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前年九日馀杭郡，呼宾命宴虚白堂。",
      "去年九日到东洛，今年九日来吴乡。",
      "两边蓬鬓一时白，三处菊花同色黄。",
      "一日日知添老病，一年年觉惜重阳。",
      "江南九月未摇落，柳青蒲绿稻穟香。",
      "姑苏台榭倚苍霭，太湖山水含清光。",
      "可怜假日好天色，公门吏静风景凉。",
      "榜舟鞭马取宾客，扫楼拂席排壶觞。",
      "胡琴铮鏦指拨剌，吴娃美丽眉眼长。",
      "笙歌一曲思凝绝，金钿再拜光低昂。",
      "日脚欲落备灯烛，风头渐高加酒浆。",
      "觥盏艳翻菡萏叶，舞鬟摆落茱萸房。",
      "半酣凭槛起四顾，七堰八门六十坊。",
      "远近高低寺间出，东西南北桥相望。",
      "水道脉分棹鳞次，里闾棋布城册方。",
      "人烟树色无隙罅，十里一片青茫茫。",
      "自问有何才与政，高厅大馆居中央。",
      "铜鱼今乃泽国节，刺史是古吴都王。",
      "郊无戎马郡无事，门有棨戟腰有章。",
      "盛时傥来合惭愧，壮岁忽去还感伤。",
      "从事醒归应不可，使君醉倒亦何妨。",
      "请君停杯听我语，此语真实非虚狂。",
      "五旬已过不为夭，七十为期盖是常。",
      "须知菊酒登高会，从此多无二十场。"
    ]
  },
  {
    "id": "4cf437765d7e379a7843cabc2d0766ca",
    "title": "同微之赠别郭虚舟鍊师五十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我为江司马，君为荆判司。",
      "俱当愁悴日，始识虚舟师。",
      "师年三十馀，白皙好容仪。",
      "专心在铅汞，馀力工琴棋。",
      "静弹弦数声，闲饮酒一卮。",
      "因指尘土下，蜉蝣良可悲。",
      "不闻姑射上，千岁冰雪肌。",
      "不见辽城外，古今冢累累。",
      "嗟我天地间，有术人莫知。",
      "得可逃死籍，不唯走三尸。",
      "授我参同契，其辞妙且微。",
      "六一閟扃鐍，子午守雄雌。",
      "我读随日悟，心中了无疑。",
      "黄芽与紫车，谓其坐致之。",
      "自负因自叹，人生号男儿。",
      "若不佩金印，即合翳玉芝。",
      "高谢人间世，深结山中期。",
      "泥坛方合矩，铸鼎圆中䂓。",
      "炉橐一以动，瑞气红辉辉。",
      "斋心独叹拜，中夜偷一窥。",
      "二物正欣合，厥状何怪奇。",
      "绸缪夫妇体，狎猎鱼龙姿。",
      "简寂馆钟后，紫霄峰晓时。",
      "心尘未净洁，火候遂参差。",
      "万寿觊刀圭，千功失毫厘。",
      "先生弹指起，姹女随烟飞。",
      "始知缘会间，阴骘不可移。",
      "药灶今夕罢，诏书明日追。",
      "追我复追君，次第承恩私。",
      "官虽小大殊，同立白玉墀。",
      "我直紫微闼，手进赏罚词。",
      "君侍玉皇座，口含生杀机。",
      "直躬易媒孽，浮俗多瑕疵。",
      "转徙今安在，越峤吴江湄。",
      "一提支郡印，一建连帅旗。",
      "何言四百里，不见如天涯。",
      "秋风旦夕来，白日西南驰。",
      "雪霜各满鬓，朱紫徒为衣。",
      "师从庐山洞，访旧来于斯。",
      "寻君又觅我，风驭纷逶迤。",
      "帔裾曳黄绢，须发垂青丝。",
      "逢人但敛手，问道亦颔颐。",
      "孤云难久留，十日告将归。",
      "款曲话平昔，殷勤勉衰羸。",
      "后会杳何许，前心日磷缁。",
      "俗家无异物，何以充别资。",
      "素笺一百句，题附元家诗。",
      "朱顶鹤一只，与师云间骑。",
      "云间鹤背上，故情若相思。",
      "时时摘一句，唱作步虚辞。"
    ]
  },
  {
    "id": "4cf437765d7e379ad386b8760c46ec4a",
    "title": "霓裳羽衣",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我昔元和侍宪皇，曾陪内宴宴昭阳。千歌百舞不可数，就中最爱霓裳舞。",
      "舞时寒食春风天，玉钩栏下香案前。案前舞者颜如玉，不著人家俗衣服。",
      "虹裳霞帔步摇冠，钿璎累累佩珊珊。娉婷似不任罗绮，顾听乐悬行复止。",
      "磬箫筝笛递相搀，击擫弹吹声逦迤。散序六奏未动衣，阳台宿云慵不飞。",
      "中序擘騞初入拍，秋竹竿裂春冰拆。飘然转旋回雪轻，嫣然纵送游龙惊。",
      "小垂手后柳无力，斜曳裾时云欲生。烟蛾敛略不胜态，风袖低昂如有情。",
      "上元点鬟招萼绿，王母挥袂别飞琼。繁音急节十二遍，跳珠撼玉何铿铮。",
      "翔鸾舞了却收翅，唳鹤曲终长引声。当时乍见惊心目，凝视谛听殊未足。",
      "一落人间八九年，耳冷不曾闻此曲。湓城但听山魈语，巴峡唯闻杜鹃哭。",
      "移领钱唐第二年，始有心情问丝竹。玲珑箜篌谢好筝，陈宠觱栗沈平笙。",
      "清弦脆管纤纤手，教得霓裳一曲成。虚白亭前湖水畔，前后只应三度按。",
      "便除庶子抛却来，闻道如今各星散。今年五月至苏州，朝钟暮角催白头。",
      "贪看案牍常侵夜，不听笙歌直到秋。秋来无事多闲闷，忽忆霓裳无处问。",
      "闻君部内多乐徒，问有霓裳舞者无。答云七县十万户，无人知有霓裳舞。",
      "唯寄长歌与我来，题作霓裳羽衣谱。四幅花笺碧间红，霓裳实录在其中。",
      "千姿万状分明见，恰与昭阳舞者同。眼前仿佛睹形质，昔日今朝想如一。",
      "疑从魂梦呼召来，似著丹青图写出。我爱霓裳君合知，发于歌咏形于诗。",
      "君不见，我歌云，惊破霓裳羽衣曲。又不见，我诗云，曲爱霓裳未拍时。",
      "由来能事皆有主，杨氏创声君造谱。君言此舞难得人，须是倾城可怜女。",
      "吴妖小玉飞作烟，越艳西施化为土。娇花巧笑久寂寥，娃馆苎萝空处所。",
      "如君所言诚有是，君试从容听我语。若求国色始翻传，但恐人间废此舞。",
      "妍媸优劣宁相远，大都只在人抬举。李娟张态君莫嫌，亦拟随宜且教取。"
    ]
  },
  {
    "id": "4cf437765d7e379a4b6b4ac6c7233007",
    "title": "小童薛阳陶吹觱栗歌",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "剪削乾芦插寒竹，九孔漏声五音足。",
      "近来吹者谁得名，关璀老死李衮生。",
      "衮今又老谁其嗣，薛氏乐童年十二。",
      "指点之下师授声，含嚼之间天与气。",
      "润州城高霜月明，吟霜思月欲发声。",
      "山头江底何悄悄，猿声不喘鱼龙听。",
      "翕然声作疑管裂，诎然声尽疑刀截。",
      "有时婉软无筋骨，有时顿挫生棱节。",
      "急声圆转促不断，轹轹辚辚似珠贯。",
      "缓声展引长有条，有条直直如笔描。",
      "下声乍坠石沈重，高声忽举云飘萧。",
      "明旦公堂陈宴席，主人命乐娱宾客。",
      "碎丝细竹徒纷纷，宫调一声雄出群。",
      "众音覼缕不落道，有如部伍随将军。",
      "嗟尔阳陶方稚齿，下手发声已如此。",
      "若教头白吹不休，但恐声名压关李。"
    ]
  },
  {
    "id": "4cf437765d7e379aa531f78958384276",
    "title": "啄木曲",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "莫买宝剪刀，虚费千金直。我有心中愁，知君剪不得。",
      "莫磨解结锥，徒劳人气力。我有肠中结，知君解不得。",
      "莫染红丝线，徒夸好颜色。我有双泪珠，知君穿不得。",
      "莫近红炉火，炎气徒相逼。我有两鬓霜，知君销不得。",
      "刀不能剪心愁，锥不能解肠结。线不能穿泪珠，火不能销鬓雪。",
      "不如饮此神圣杯，万念千忧一时歇。"
    ]
  },
  {
    "id": "4cf437765d7e379ac80421a0195974f5",
    "title": "题灵岩寺",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "娃宫屧廊寻已倾，砚池香径又欲平。",
      "二三月时何草绿，几百年来空月明。",
      "使君虽老颇多思，携觞领妓处处行。",
      "今愁古恨入丝竹，一曲凉州无限情。",
      "直自当时到今日，中间歌吹更无声。"
    ]
  },
  {
    "id": "4cf437765d7e379a337dd20e6ebfe151",
    "title": "双石",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "苍然两片石，厥状怪且丑。",
      "俗用无所堪，时人嫌不取。",
      "结从胚浑始，得自洞庭口。",
      "万古遗水滨，一朝入吾手。",
      "担舁来郡内，洗刷去泥垢。",
      "孔黑烟痕深，罅青苔色厚。",
      "老蛟蟠作足，古剑插为首。",
      "忽疑天上落，不似人间有。",
      "一可支吾琴，一可贮吾酒。",
      "峭绝高数尺，坳泓容一斗。",
      "五弦倚其左，一杯置其右。",
      "洼樽酌未空，玉山颓已久。",
      "人皆有所好，物各求其偶。",
      "渐恐少年场，不容垂白叟。",
      "回头问双石，能伴老夫否。",
      "石虽不能言，许我为三友。"
    ]
  },
  {
    "id": "4cf437765d7e379a146e3648f6daa66a",
    "title": "宿东亭晓兴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "温温土炉火，耿耿纱笼烛。",
      "独抱一张琴，夜入东斋宿。",
      "窗声度残漏，帘影浮初旭。",
      "头痒晓梳多，眼昏春睡足。",
      "负暄檐宇下，散步池塘曲。",
      "南雁去未回，东风来何速。",
      "雪依瓦沟白，草绕墙根绿。",
      "何言万户州，太守常幽独。"
    ]
  },
  {
    "id": "4cf437765d7e379a5abe70e130fe8ffd",
    "title": "日渐长赠周殷二判官",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日渐长，春尚早。墙头半露红萼枝，池岸新铺绿芽草。",
      "蹋草攀枝仰头叹，何人知此春怀抱。年颜盛壮名未成，官职欲高身已老。",
      "万茎白发真堪恨，一片绯衫何足道。赖得君来劝一杯，愁开闷破心头好。"
    ]
  },
  {
    "id": "4cf437765d7e379a92f14a367ce17169",
    "title": "花前叹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前岁花前五十二，今年花前五十五。",
      "岁课年功头发知，从霜成雪君看取。",
      "几人得老莫自嫌，樊李吴韦尽成土。",
      "南州桃李北州梅，且喜年年作花主。",
      "花前置酒谁相劝，容坐唱歌满起舞。",
      "欲散重拈花细看，争知明日无风雨。"
    ]
  },
  {
    "id": "4cf437765d7e379ae7484c4fd5b50acc",
    "title": "自咏五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝亦随群动，暮亦随群动。",
      "荣华瞬息间，求得将何用。",
      "形骸与冠盖，假合相戏弄。",
      "但异睡著人，不知梦是梦。"
    ]
  },
  {
    "id": "4cf437765d7e379ae7484c4f4d07a3d5",
    "title": "自咏五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一家五十口，一郡十万户。",
      "出为差科头，入为衣食主。",
      "水旱合心忧，饥寒须手抚。",
      "何异食蓼虫，不知苦是苦。"
    ]
  },
  {
    "id": "4cf437765d7e379ae7484c4fe0b669f4",
    "title": "自咏五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "公私颇多事，衰惫殊少欢。",
      "迎送宾客懒，鞭笞黎庶难。",
      "老耳倦声乐，病口厌杯盘。",
      "既无可恋者，何以不休官。"
    ]
  },
  {
    "id": "4cf437765d7e379ae7484c4fc29b4abd",
    "title": "自咏五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一日复一日，自问何留滞。",
      "为贪逐日俸，拟作归田计。",
      "亦须随丰约，可得无限剂。",
      "若待足始休，休官在何岁。"
    ]
  },
  {
    "id": "4cf437765d7e379ae7484c4fa97e7da1",
    "title": "自咏五首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "官舍非我庐，官园非我树。",
      "洛中有小宅，渭上有别墅。",
      "既无婚嫁累，幸有归休处。",
      "归去诚已迟，犹胜不归去。"
    ]
  },
  {
    "id": "4cf437765d7e379ae35e83819572c847",
    "title": "和微之听妻弹别鹤操因为解释其义依韵加四句",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "义重莫若妻，生离不如死。",
      "誓将死同穴，其奈生无子。",
      "商陵追礼教，妇出不能止。",
      "舅姑明旦辞，夫妻中夜起。",
      "起闻双鹤别，若与人相似。",
      "听其悲唳声，亦如不得已。",
      "青田八九月，辽城一万里。",
      "裴回去住云，呜咽东西水。",
      "写之在琴曲，听者酸心髓。",
      "况当秋月弹，先入忧人耳。",
      "怨抑掩朱弦，沉吟停玉指。",
      "一闻无儿叹，相念两如此。",
      "无儿虽薄命，有妻偕老矣。",
      "幸免生别离，犹胜商陵氏。"
    ]
  },
  {
    "id": "4cf437765d7e379adf21ddfe5c7d5cb6",
    "title": "题故元少尹集后二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黄壤讵知我，白头徒忆君。",
      "唯将老年泪，一洒故人文。"
    ]
  },
  {
    "id": "4cf437765d7e379adf21ddfe8495c3c3",
    "title": "题故元少尹集后二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "遗文三十轴，轴轴金玉声。",
      "龙门原上土，埋骨不埋名。"
    ]
  },
  {
    "id": "4cf437765d7e379a25c4ff1fed48a293",
    "title": "和微之四月一日作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "四月一日天，花稀叶阴薄。",
      "泥新燕影忙，蜜熟蜂声乐。",
      "麦风低冉冉，稻水平漠漠。",
      "芳节或蹉跎，游心稍牢落。",
      "春华信为美，夏景亦未恶。",
      "飐浪嫩青荷，重栏晚红药。",
      "吴宫好风月，越郡多楼阁。",
      "两地诚可怜，其奈久离索。"
    ]
  },
  {
    "id": "4cf437765d7e379a4a191312f15251c8",
    "title": "答刘禹锡白太守行",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吏满六百石，昔贤辄去之。",
      "秩登二千石，今我方罢归。",
      "我秩讶已多，我归惭已迟。",
      "犹胜尘土下，终老无休期。",
      "卧乞百日告，起吟五篇诗。",
      "朝与府吏别，暮与州民辞。",
      "去年到郡时，麦穗黄离离。",
      "今年去郡日，稻花白霏霏。",
      "为郡已周岁，半岁罹旱饥。",
      "襦裤无一片，甘棠无一枝。",
      "何乃老与幼，泣别尽沾衣。",
      "下惭苏人泪，上愧刘君辞。"
    ]
  },
  {
    "id": "4cf437765d7e379a6bc612424eea3c95",
    "title": "别苏州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浩浩姑苏民，郁郁长洲城。",
      "来惭荷宠命，去愧无能名。",
      "青紫行将吏，班白列黎氓。",
      "一时临水拜，十里随舟行。",
      "饯筵犹未收，征棹不可停。",
      "稍隔烟树色，尚闻丝竹声。",
      "怅望武丘路，沉吟浒水亭。",
      "还乡信有兴，去郡能无情。"
    ]
  },
  {
    "id": "4cf437765d7e379acdd86b48e837808d",
    "title": "卯时酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "佛法赞醍醐，仙方夸沆瀣。",
      "未如卯时酒，神速功力倍。",
      "一杯置掌上，三咽入腹内。",
      "煦若春贯肠，暄如日炙背。",
      "岂独肢体畅，仍加志气大。",
      "当时遗形骸，竟日忘冠带。",
      "似游华胥国，疑反混元代。",
      "一性既完全，万机皆破碎。",
      "半醒思往来，往来吁可怪。",
      "宠辱忧喜间，惶惶二十载。",
      "前年辞紫闼，今岁抛皂盖。",
      "去矣鱼返泉，超然蝉离蜕。",
      "是非莫分别，行止无疑碍。",
      "浩气贮胸中，青云委身外。",
      "扪心私自语，自语谁能会。",
      "五十年来心，未如今日泰。",
      "况兹杯中物，行坐长相对。"
    ]
  },
  {
    "id": "4cf437765d7e379ab283906d7c088006",
    "title": "自问行何迟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前月发京口，今辰次淮涯。",
      "二旬四百里，自问行何迟。",
      "还乡无他计，罢郡有馀资。",
      "进不慕富贵，退未忧寒饥。",
      "以此易过日，腾腾何所为。",
      "逢山辄倚棹，遇寺多题诗。",
      "酒醒夜深后，睡足日高时。",
      "眼底一无事，心中百不知。",
      "想到京国日，懒放亦如斯。",
      "何必冒风水，促促赴程归。"
    ]
  },
  {
    "id": "4cf437765d7e379a7b4512c1ac96a195",
    "title": "问杨琼",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "古人唱歌兼唱情，今人唱歌唯唱声。",
      "欲说向君君不会，试将此语问杨琼。"
    ]
  },
  {
    "id": "4cf437765d7e379a7c11c399494d1034",
    "title": "有感三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "鬓发已斑白，衣绶方朱紫。",
      "穷贱当壮年，富荣临暮齿。",
      "车舆红尘合，第宅青烟起。",
      "彼来此须去，品物之常理。",
      "第宅非吾庐，逆旅暂留止。",
      "子孙非我有，委蜕而已矣。",
      "有如蚕造茧，又似花生子。",
      "子结花暗凋，茧成蚕老死。",
      "悲哉可奈何，举世皆如此。"
    ]
  },
  {
    "id": "4cf437765d7e379a7c11c3995c947c83",
    "title": "有感三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "莫养瘦马驹，莫教小妓女。",
      "后事在目前，不信君看取。",
      "马肥快行走，妓长能歌舞。",
      "三年五岁间，已闻换一主。",
      "借问新旧主，谁乐谁辛苦。",
      "请君大带上，把笔书此语。"
    ]
  },
  {
    "id": "4cf437765d7e379a7c11c399f65cbf50",
    "title": "有感三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "往事勿追思，追思多悲怆。",
      "来事勿相迎，相迎已惆怅。",
      "不如兀然坐，不如塌然卧。",
      "食来即开口，睡来即合眼。",
      "二事最关身，安寝加餐饭。",
      "忘怀任行止，委命随修短。",
      "更若有兴来，狂歌酒一盏。"
    ]
  },
  {
    "id": "4cf437765d7e379ac028621b9b9ebc11",
    "title": "宿荥阳",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "生长在荥阳，少小辞乡曲。",
      "迢迢四十载，复向荥阳宿。",
      "去时十一二，今年五十六。",
      "追思儿戏时，宛然犹在目。",
      "旧居失处所，故里无宗族。",
      "岂唯变市朝，兼亦迁陵谷。",
      "独有溱洧水，无情依旧绿。"
    ]
  },
  {
    "id": "4cf437765d7e379a02a9e08cf933905a",
    "title": "经溱洧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "落日驻行骑，沉吟怀古情。",
      "郑风变已尽，溱洧至今清。",
      "不见士与女，亦无芍药名。"
    ]
  },
  {
    "id": "4cf437765d7e379a835511a9dd795c4c",
    "title": "就花枝",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "就花枝，移酒海，今朝不醉明朝悔。",
      "且算欢娱逐日来，任他容鬓随年改。",
      "醉翻衫袖抛小令，笑掷骰盘呼大采。",
      "自量气力与心情，三五年间犹得在。"
    ]
  },
  {
    "id": "4cf437765d7e379ac4b329eaded9016c",
    "title": "喜雨",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "圃旱忧葵菫，农旱忧禾菽。",
      "人各有所私，我旱忧松竹。",
      "松乾竹焦死，眷眷在心目。",
      "洒叶溉其根，汲水劳僮仆。",
      "油云忽东起，凉雨凄相续。",
      "似面洗垢尘，如头得膏沐。",
      "千柯习习润，万叶欣欣绿。",
      "千日浇灌功，不如一霢霂。",
      "方知宰生灵，何异活草木。",
      "所以圣与贤，同心调玉烛。"
    ]
  },
  {
    "id": "4cf437765d7e379a256079bbcc81a096",
    "title": "题道宗上人十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "如来说偈赞，菩萨著论议。",
      "是故宗律师，以诗为佛事。",
      "一音无差别，四句有诠次。",
      "欲使第一流，皆知不二义。",
      "精洁沾戒体，闲淡藏禅味。",
      "从容恣语言，缥缈离文字。",
      "旁延邦国彦，上达王公贵。",
      "先以诗句牵，后令入佛智。",
      "人多爱师句，我独知师意。",
      "不似休上人，空多碧云思。"
    ]
  },
  {
    "id": "4cf437765d7e379a0bb9b47642e27f51",
    "title": "寄皇甫宾客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "名利既两忘，形体方自遂。",
      "卧掩罗雀门，无人惊我睡。",
      "睡足斗擞衣，闲步中庭地。",
      "食饱摩挲腹，心头无一事。",
      "除却玄晏翁，何人知此味。"
    ]
  },
  {
    "id": "4cf437765d7e379abbe37086e8adf3b3",
    "title": "寄庾侍郎",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一双华亭鹤，数片太湖石。",
      "巉巉苍玉峰，矫矫青云翮。",
      "是时岁云暮，淡薄烟景夕。",
      "庭霜封石棱，池雪印鹤迹。",
      "幽致竟谁别，闲静聊自适。",
      "怀哉庾顺之，好是今宵客。"
    ]
  },
  {
    "id": "4cf437765d7e379a146b6a133ce13d66",
    "title": "寄崔少监",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "微微西风生，稍稍东方明。",
      "入秋神骨爽，琴晓丝桐清。",
      "弹为古宫调，玉水寒泠泠。",
      "自觉弦指下，不是寻常声。",
      "须臾群动息，掩琴坐空庭。",
      "直至日出后，犹得心和平。",
      "惜哉意未已，不使崔君听。"
    ]
  },
  {
    "id": "4cf437765d7e379a0e2472030756193a",
    "title": "醉题沈子明壁",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不爱君池东十丛菊，不爱君池南万竿竹。爱君帘下唱歌人，色似芙蓉声似玉。",
      "我有阳关君未闻，若闻亦应愁杀君。"
    ]
  },
  {
    "id": "4cf437765d7e379a729ae33e4824b544",
    "title": "劝酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "劝君一盏君莫辞，劝君两盏君莫疑，劝君三盏君始知。",
      "面上今日老昨日，心中醉时胜醒时。天地迢遥自长久，白兔赤乌相趁走。",
      "身后堆金拄北斗，不如生前一樽酒。君不见春明门外天欲明，喧喧歌哭半死生。",
      "游人驻马出不得，白舆素车争路行。归去来，头已白，典钱将用买酒吃。"
    ]
  },
  {
    "id": "4cf437765d7e379a2cf1b45762d84148",
    "title": "落花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "留春春不住，春归人寂寞。",
      "厌风风不定，风起花萧索。",
      "既兴风前叹，重命花下酌。",
      "劝君尝绿醅，教人拾红萼。",
      "桃飘火燄燄，梨堕雪漠漠。",
      "独有病眼花，春风吹不落。"
    ]
  },
  {
    "id": "4cf437765d7e379af8ec728c305acf70",
    "title": "对镜吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白头老人照镜时，掩镜沉吟吟旧诗。",
      "二十年前一茎白，如今变作满头丝。",
      "吟罢回头索杯酒，醉来屈指数亲知。",
      "老于我者多穷贱，设使身存寒且饥。",
      "少于我者半为土，墓树已抽三五枝。",
      "我今幸得见头白，禄俸不薄官不卑。",
      "眼前有酒心无苦，只合欢娱不合悲。"
    ]
  },
  {
    "id": "4cf437765d7e379a91f50e5296152022",
    "title": "耳顺吟寄敦诗梦得",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三十四十五欲牵，七十八十百病缠。",
      "五十六十却不恶，恬淡清净心安然。",
      "已过爱贪声利后，犹在病羸昏耄前。",
      "未无筋力寻山水，尚有心情听管弦。",
      "闲开新酒尝数盏，醉忆旧诗吟一篇。",
      "敦诗梦得且相劝，不用嫌他耳顺年。"
    ]
  },
  {
    "id": "4cf437765d7e379acd8684e872d31a46",
    "title": "别毡帐火炉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆昨腊月天，北风三尺雪。",
      "年老不禁寒，夜长安可彻。",
      "赖有青毡帐，风前自张设。",
      "复此红火炉，雪中相暖热。",
      "如鱼入渊水，似兔藏深穴。",
      "婉软蛰鳞苏，温燉冻肌活。",
      "方安阴惨夕，遽变阳和节。",
      "无奈时候迁，岂是恩情绝。",
      "毳䈴逐日卷，香燎随灰灭。",
      "离恨属三春，佳期在十月。",
      "但令此身健，不作多时别。"
    ]
  },
  {
    "id": "4cf437765d7e379a5bd0b6d527e48425",
    "title": "六年春赠分司东都诸公",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我为同州牧，内愧无才术。",
      "忝擢恩已多，遭逢幸非一。",
      "偶当谷贱岁，适值民安日。",
      "郡县狱空虚，乡闾盗奔逸。",
      "其间最幸者，朝客多分秩。",
      "行接鸳鹭群，坐成芝兰室。",
      "时联拜表骑，间动题诗笔。",
      "夜雪秉烛游，春风携榼出。",
      "花教莺点检，柳付风排比。",
      "法酒淡清浆，含桃袅红实。",
      "洛童调金管，卢女铿瑶瑟。",
      "黛惨歌思深，腰凝舞拍密。",
      "每因同醉乐，自觉忘衰疾。",
      "始悟肘后方，不如杯中物。",
      "生涯随日过，世事何时毕？",
      "老子苦乖慵，希君数牵率。"
    ]
  },
  {
    "id": "4cf437765d7e379ae1e01d0d953f2ae5",
    "title": "忆旧游·寄刘苏州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆旧游，旧游安在哉。旧游之人半白首，旧游之地多苍苔。",
      "江南旧游凡几处，就中最忆吴江隈。长洲苑绿柳万树，齐云楼春酒一杯。",
      "阊门晓严旗鼓出，皋桥夕闹船舫回。修蛾慢脸灯下醉，急管繁弦头上催。",
      "六七年前狂烂熳，三千里外思裴回。李娟张态一春梦，周五殷三归夜台。",
      "虎丘月色为谁好，娃宫花枝应自开。赖得刘郎解吟咏，江山气色合归来。"
    ]
  },
  {
    "id": "4cf437765d7e379a65dad524e815cf4b",
    "title": "答崔宾客晦叔十二月四日见寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今岁日馀二十六，来岁年登六十二。",
      "尚不能忧眼下身，因何更算人间事。",
      "居士忘筌默默坐，先生枕曲昏昏睡。",
      "早晚相从归醉乡，醉乡去此无多地。"
    ]
  },
  {
    "id": "4cf437765d7e379a6a1d868123e834a3",
    "title": "劝我酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "劝我酒，我不辞，请君歌，歌莫迟。",
      "歌声长，辞亦切，此辞听者堪愁绝。",
      "洛阳女儿面似花，河南大尹头如雪。"
    ]
  },
  {
    "id": "4cf437765d7e379a963e0d98678d8a8f",
    "title": "赠韦处士六年夏大热旱",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "骄阳连毒暑，动植皆枯槁。",
      "旱日乾密云，炎烟焦茂草。",
      "少壮犹困苦，况予病且老。",
      "脱无白栴檀，何以除热恼。",
      "汗巾束头鬓，膻食熏襟抱。",
      "始觉韦山人，休粮散发好。"
    ]
  },
  {
    "id": "4cf437765d7e379a4a9b7e57b3630c0e",
    "title": "和微之诗二十三首和晨霞",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君歌仙氏真，我歌慈氏真。",
      "慈氏发真念，念此阎浮人。",
      "左命大迦叶，右召桓提因。",
      "千万化菩萨，百亿诸鬼神。",
      "上自非相顶，下及风水轮。",
      "胎卵湿化类，蠢蠢难具陈。",
      "弘愿在救㧞，大悲忘辛勤。",
      "无论善不善，岂间冤与亲。",
      "抉开生盲眼，摆去烦恼尘。",
      "烛以智慧日，洒之甘露津。",
      "千界一时度，万法无与邻。",
      "借问晨霞子，何如朝玉宸。"
    ]
  },
  {
    "id": "4cf437765d7e379af05dd2ded2c4fcc4",
    "title": "和微之诗二十三首和送刘道士游天台",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闻君梦游仙，轻举超世雰。",
      "握持尊皇节，统卫吏兵军。",
      "灵旗星月象，天衣龙凤纹。",
      "佩服交带箓，讽吟蕊珠文。",
      "阆宫缥缈间，钧乐依稀闻。",
      "斋心谒西母，暝拜朝东君。",
      "烟霏子晋裾，霞烂麻姑裙。",
      "倏忽别真侣，怅望随归云。",
      "人生同大梦，梦与觉谁分。",
      "况此梦中梦，悠哉何足云。",
      "假如金阙顶，设使银河濆。",
      "既未出三界，犹应在五蕴。",
      "饮咽日月精，菇嚼沆瀣芬。",
      "尚是色香味，六尘之所熏。",
      "仙中有大仙，首出梦幻群。",
      "慈光一照烛，奥法相絪缊。",
      "不知万龄暮，不见三光曛。",
      "一性自了了，万缘徒纷纷。",
      "苦海不能漂，劫火不能焚。",
      "此是竺乾教，先生垂典坟。"
    ]
  },
  {
    "id": "4cf437765d7e379aaeed4d0c62aed416",
    "title": "和微之诗二十三首和栉沐寄道友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "栉沐事朝谒，中门初动关。",
      "盛服去尚早，假寐须臾间。",
      "钟声发东寺，夜色藏南山。",
      "停骖待五漏，人马同时闲。",
      "高星粲金粟，落月沈玉环。",
      "出门向关路，坦坦无阻艰。",
      "始出里北闬，稍转市西阛。",
      "晨烛照朝服，紫烂复朱殷。",
      "由来朝廷士，一入多不还。",
      "因循掷白日，积渐凋朱颜。",
      "青云已难致，碧落安能攀。",
      "但且知止足，尚可销忧患。"
    ]
  },
  {
    "id": "4cf437765d7e379a1003fdb6699206a6",
    "title": "和微之诗二十三首和祝苍华",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日居复月诸，环回照下土。",
      "使我玄云发，化为素丝缕。",
      "禀质本羸劣，养生仍莽卤。",
      "痛饮困连宵，悲吟饥过午。",
      "遂令头上发，种种无尺五。",
      "根稀比黍苗，梢细同钗股。",
      "岂是乏膏沐，非关栉风雨。",
      "最为悲伤多，心焦衰落苦。",
      "馀者能有几，落者不可数。",
      "秃似鹊填河，堕如乌解羽。",
      "苍华何用祝，苦辞亦休吐。",
      "匹如剃头僧，岂要巾冠主。"
    ]
  },
  {
    "id": "4cf437765d7e379a24bb6f807e443136",
    "title": "和微之诗二十三首和我年三首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我年五十七，荣名得几许。甲乙三道科，苏杭两州主。",
      "才能本浅薄，心力虚劳苦。可能随众人，终老于尘土。",
      "我年五十七，归去诚已迟。历官十五政，数若珠累累。",
      "野萍始宾荐，场苗初絷维。因读管萧书，窃慕大有为。",
      "及遭荣遇来，乃觉才力羸。黄纸诏频草，朱轮车载脂。",
      "妻孥及仆使，皆免寒与饥。省躬私自愧，知我者微之。",
      "永怀山阴守，未遂嵩阳期。如何坐留滞，头白江之湄。",
      "我年五十七，荣名得非少。报国竟何如，谋身犹未了。",
      "昔尝速官谤，恩大而惩小。一黜鹤辞轩，七年鱼在沼。",
      "将枯鳞再跃，经铩翮重矫。白日上昭昭，青云高渺渺。",
      "平生颇同病，老大宜相晓。紫绶足可荣，白头不为夭。",
      "夙怀慕箕颍，晚节期松筱。何当阙下来，同拜陈情表。"
    ]
  },
  {
    "id": "4cf437765d7e379a160a759ed0bd0898",
    "title": "和微之诗二十三首和三月三十日四十韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "送春君何在，君在山阴署。",
      "忆我苏杭时，春游亦多处。",
      "为君歌往事，岂敢辞劳虑。",
      "莫怪言语狂，须知酬答遽。",
      "江南腊月半，水冻凝如瘀。",
      "寒景尚苍茫，和风已吹嘘。",
      "女墙城似灶，雁齿桥如锯。",
      "鱼尾上奫沦，草芽生沮洳。",
      "律迟太簇管，日缓羲和驭。",
      "布泽木龙催，迎春土牛助。",
      "雨师习习洒，云将飘飘翥。",
      "四野万里晴，千山一时曙。",
      "杭土丽且康，苏民富而庶。",
      "善恶有惩劝，刚柔无吐茹。",
      "两衙少辞牒，四境稀书疏。",
      "俗以劳徕安，政因闲暇著。",
      "仙亭日登眺，虎丘时游豫。",
      "寻幽驻旌轩，选胜回宾御。",
      "舟移溪鸟避，乐作林猿觑。",
      "池古莫耶沈，石奇罗刹踞。",
      "水苗泥易耨，畬粟灰难锄。",
      "紫蕨抽出畦，白莲埋在淤。",
      "萎花红带黯，湿叶黄含烟。",
      "镜动波飐菱，雪回风旋絮。",
      "手经攀桂馥，齿为尝梅楚。",
      "坐并船脚欹，行多马蹄跙。",
      "圣贤清浊醉，水陆鲜肥饫。",
      "鱼鲙芥酱调，水葵盐豉絮。",
      "虽微五裤咏，幸免兆人诅。",
      "但令乐不荒，何必游无倨。",
      "吴苑仆寻罢，越城公尚据。",
      "旧游几客存，新宴谁人与。",
      "莫空文举酒，强下何曾箸。",
      "江上易优游，城中多毁誉。",
      "分应当自尽，事勿求人恕。",
      "我既无子孙，君仍毕婚娶。",
      "久为云雨别，终拟江湖去。",
      "范蠡有扁舟，陶潜有篮舆。",
      "两心苦相忆，两口遥相语。",
      "最恨七年春，春来各一处。"
    ]
  },
  {
    "id": "4cf437765d7e379a6b6f3c6230367cd4",
    "title": "和微之诗二十三首和寄乐天",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "贤愚类相交，人情之大率。",
      "然自古今来，几人号胶漆。",
      "近闻屈指数，元某与白乙。",
      "旁爱及弟兄，中权避家室。",
      "松筠与金石，未足喻坚密。",
      "在车如轮辕，在身如肘腋。",
      "又如风云会，天使相召匹。",
      "不似势利交，有名而无实。",
      "顷我在杭岁，值君之越日。",
      "望愁来仪迟，宴惜流景疾。",
      "坐耀黄金带，酌酡赪玉质。",
      "酣歌口不停，狂舞衣相拂。",
      "平生赏心事，施展十未一。",
      "会笑始哑哑，离嗟乃唧唧。",
      "饯筵才收拾，征棹遽排比。",
      "后恨苦绵绵，前欢何卒卒。",
      "居人色惨淡，行子心纡郁。",
      "风袂去时挥，云帆望中失。",
      "宿酲和别思，目眩心忽忽。",
      "病魂黯然销，老泪凄其出。",
      "别君只如昨，芳岁换六七。",
      "俱是官家身，后期难自必。"
    ]
  },
  {
    "id": "4cf437765d7e379a1f5321703232c4ff",
    "title": "和微之诗二十三首和寄问刘白",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "正与刘梦得，醉笑大开口。",
      "适值此诗来，欢喜君知否。",
      "遂令高卷幕，兼遣重添酒。",
      "起望会稽云，东南一回首。",
      "爱君金玉句，举世谁人有。",
      "功用随日新，资材本天授。",
      "吟哦不能散，自午将及酉。",
      "遂留梦得眠，匡床宿东牖。"
    ]
  },
  {
    "id": "4cf437765d7e379ac017e44ee112c530",
    "title": "和微之诗二十三首和新楼北园偶集从孙公度周巡官韩秀才卢秀才范处士小饮郑侍御判官周刘二从事皆先归",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闻君新楼宴，下对北园花。",
      "主人既贤豪，宾客皆才华。",
      "初筵日未高，中饮景已斜。",
      "天地为幕席，富贵如泥沙。",
      "嵇刘陶阮徒，不足置齿牙。",
      "卧瓮鄙毕卓，落帽嗤孟嘉。",
      "芳草供枕藉，乱莺助諠哗。",
      "醉乡得道路，狂海无津涯。",
      "一岁春又尽，百年期不赊。",
      "同醉君莫辞，独醒古所嗟。",
      "销愁若沃雪，破闷如割瓜。",
      "称觞起为寿，此乐无以加。",
      "歌声凝贯珠，舞袖飘乱麻。",
      "相公谓四座，今日非自夸。",
      "有奴善吹笙，有婢弹琵琶。",
      "十指纤若笋，双鬟黳如鸦。",
      "履舄起交杂，杯盘散纷拿。",
      "归去勿拥遏，倒载逃难遮。",
      "明日宴东武，后日游若耶。",
      "岂独相公乐，讴歌千万家。"
    ]
  },
  {
    "id": "4cf437765d7e379adefab8ee01602a3d",
    "title": "和微之诗二十三首和除夜作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君赋此诗夜，穷阴岁之馀。",
      "我和此诗日，微和春之初。",
      "老知颜状改，病觉肢体虚。",
      "头上毛发短，口中牙齿疏。",
      "一落老病界，难逃生死墟。",
      "况此促促世，与君多索居。",
      "君在浙江东，荣驾方伯舆。",
      "我在魏阙下，谬乘大夫车。",
      "妻孥常各饱，奴婢亦盈庐。",
      "唯是利人事，比君全不如。",
      "我统十郎官，君领百吏胥。",
      "我掌四曹局，君管十乡闾。",
      "君为父母君，大惠在资储。",
      "我为刀笔吏，小恶乃诛锄。",
      "君提七郡籍，我按三尺书。",
      "俱已佩金印，尝同趋玉除。",
      "外宠信非薄，中怀何不摅？",
      "恩光未报答，日月空居诸。",
      "磊落尝许君，局促应笑予。",
      "所以自知分，欲先歌归欤。"
    ]
  },
  {
    "id": "4cf437765d7e379a348af7bb8234150a",
    "title": "和微之诗二十三首和知非",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "因君知非问，诠较天下事。",
      "第一莫若禅，第二无如醉。",
      "禅能泯人我，醉可忘荣悴。",
      "与君次第言，为我少留意。",
      "儒教重礼法，道家养神气。",
      "重礼足滋彰，养神多避忌。",
      "不如学禅定，中有甚深味。",
      "旷廓了如空，澄凝胜于睡。",
      "屏除默默念，销尽悠悠思。",
      "春无伤春心，秋无感秋泪。",
      "坐成真谛乐，如受空王赐。",
      "既得脱尘劳，兼应离惭愧。",
      "除禅其次醉，此说非无谓。",
      "一酌机即忘，三杯性咸遂。",
      "逐臣去室妇，降虏败军帅。",
      "思苦膏火煎，忧深扃锁秘。",
      "须凭百杯沃，莫惜千金费。",
      "便似罩中鱼，脱飞生两翅。",
      "劝君虽老大，逢酒莫回避。",
      "不然即学禅，两途同一致。"
    ]
  },
  {
    "id": "4cf437765d7e379a3b87f67455a9e946",
    "title": "和微之诗二十三首和望晓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "休吟稽山晓，听咏秦城旦。",
      "鸣鸡初有声，宿鸟犹未敢。",
      "丁丁漏向尽，鼕鼕鼓过半。",
      "南山青沈沈，东方白漫漫。",
      "街心若流水，城角如断岸。",
      "星河稍隅落，宫阙方轮焕。",
      "朝车雷四合，骑火星一贯。",
      "赫奕冠盖盛，荧煌朱紫烂。",
      "沙堤亘蟆池，市路绕龙断。",
      "白日忽照耀，红尘纷散乱。",
      "贵教过客避，荣任行人看。",
      "祥烟满虚空，春色无边畔。",
      "鹓行候晷刻，龙尾登霄汉。",
      "台殿暖宜攀，风光晴可玩。",
      "草铺地茵褥，云卷天帏幔。",
      "莺杂佩锵锵，花饶衣粲粲。",
      "何言终日乐，独起临风叹。",
      "叹我同心人，一别春七换。",
      "相望山隔碍，欲去官羁绊。",
      "何日到江东，超然似张翰。"
    ]
  },
  {
    "id": "4cf437765d7e379ab4824ba154493172",
    "title": "和微之诗二十三首和李势女",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "减一分太短，增一分太长。",
      "不朱面若花，不粉肌如霜。",
      "色为天下艳，心乃女中郎。",
      "自言重不幸，家破身未亡。",
      "人各有一死，此死职所当。",
      "忍将先人体，与主为疣疮。",
      "妾死主意快，从此两无妨。",
      "愿信赤心语，速即白刃光。",
      "南郡忽感激，却立舍锋铓。",
      "抚背称阿姊，归我如归乡。",
      "竟以恩信待，岂止猜妒忘。",
      "由来几上肉，不足挥干将。",
      "南郡死已久，骨枯墓苍苍。",
      "愿于墓上头，立石镌此章。",
      "劝诫天下妇，不令阴胜阳。"
    ]
  },
  {
    "id": "4cf437765d7e379ace0b1b3eab68cba4",
    "title": "和微之诗二十三首和酬郑侍御东阳春闷放怀追越游见寄",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "君得嘉鱼置宾席，乐如南有嘉鱼时。",
      "劲气森爽竹竿竦，妍文焕烂芙蓉披。",
      "载笔在幕名已重，补衮于朝官尚卑。",
      "一缄疏入掩谷永，三都赋成排左思。",
      "自言拜辞主人后，离心荡扬风前旗。",
      "东南门馆别经岁，春眼怅望秋心悲。",
      "昨日嘉鱼来访我，方驾同出何所之。",
      "乐游原头春尚早，百舌新语声椑椑。",
      "日趁花忙向南拆，风催柳急从东吹。",
      "流年𢠵恍不饶我，美景鲜妍来为谁。",
      "红尘三条界阡陌，碧草千里铺郊畿。",
      "馀霞断时绮幅裂，斜云展处罗文纰。",
      "暮钟远近声互动，暝鸟高下飞追随。",
      "酒酣将归未能去，怅然回望天四垂。",
      "生何足养嵇著论，途何足泣杨涟洏。",
      "胡不花下伴春醉，满酌绿酒听黄鹂。",
      "嘉鱼点头时一叹，听我此言不知疲。",
      "语终兴尽各分散，东西轩骑分逶迤。",
      "此诗勿遣闲人见，见恐与他为笑资。",
      "白首旧寮知我者，凭君一咏向周师。"
    ]
  },
  {
    "id": "4cf437765d7e379a2a9fbc72e3cf3350",
    "title": "和微之诗二十三首和自劝二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "稀稀疏疏绕篱竹，窄窄狭狭向阳屋。",
      "屋中有一曝背翁，委置形骸如土木。",
      "日暮半炉麸炭火，夜深一盏纱笼烛。",
      "不知有益及民无，二十年来食官禄。",
      "就暖移盘檐下食，防寒拥被帷中宿。",
      "秋官月俸八九万，岂徒遣尔身温足。",
      "勤操丹笔念黄沙，莫使饥寒囚滞狱。"
    ]
  },
  {
    "id": "4cf437765d7e379a2a9fbc722be6fa7c",
    "title": "和微之诗二十三首和自劝二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "急景凋年急于水，念此揽衣中夜起。",
      "门无宿客共谁言，暖酒挑灯对妻子。",
      "身饮数杯妻一盏，馀酌分张与儿女。",
      "微酣静坐未能眠，风霰萧萧打窗纸。",
      "自问有何才与术，入为丞郎出刺史。",
      "争知寿命短复长，岂得营营心不止。",
      "请看韦孔与钱崔，半月之间四人死。"
    ]
  },
  {
    "id": "4cf437765d7e379a8a673c61bcf16fc1",
    "title": "和微之诗二十三首和雨中花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "真宰倒持生杀柄，闲物命长人短命。",
      "松枝上鹤蓍下龟，千年不死仍无病。",
      "人生不得似龟鹤，少去老来同旦暝。",
      "何异花开旦暝间，未落仍遭风雨横。",
      "草得经年菜连月，唯花不与多时节。",
      "一年三百六十日，花能几日供攀折。",
      "桃李无言难自诉，黄莺解语凭君说。",
      "莺虽为说不分明，叶底枝头谩饶舌。"
    ]
  },
  {
    "id": "4cf437765d7e379a44c4c316e9bcbdc4",
    "title": "和微之诗二十三首和晨兴因报问龟儿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "冬旦寒惨澹，云日无晶辉。",
      "当此岁暮感，见君晨兴诗。",
      "君诗亦多苦，苦在兄远离。",
      "我苦不在远，缠绵肝与脾。",
      "西院病孀妇，后床孤侄儿。",
      "黄昏一恸后，夜半十起时。",
      "病眼两行血，衰鬓万茎丝。",
      "咽绝五脏脉，瘦消百骸脂。",
      "双目失一目，四肢断两肢。",
      "不如溘然逝，安用半活为。",
      "谁谓荼檗苦，荼檗甘如饴。",
      "谁谓汤火热，汤火冷如澌。",
      "前时君寄诗，忧念问阿龟。",
      "喉燥声气窒，经年无报辞。",
      "及睹晨兴句，未吟先涕垂。",
      "因兹涟洳际，一吐心中悲。",
      "茫茫四海间，此苦唯君知。",
      "去我四千里，使我告诉谁。",
      "仰头向青天，但见雁南飞。",
      "凭雁寄一语，为我达微之。",
      "弦绝有续胶，树斩可接枝。",
      "唯我中肠断，应无连得期。"
    ]
  },
  {
    "id": "4cf437765d7e379ab9b186d0d214e644",
    "title": "和微之诗二十三首和朝回与王鍊师游南山下",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "蔼蔼春景馀，峨峨夏云初。",
      "躞蹀退朝骑，飘飖随风裾。",
      "晨从四丞相，入拜白玉除。",
      "暮与一道士，出寻青溪居。",
      "吏隐本齐致，朝野孰云殊。",
      "道在有中适，机忘无外虞。",
      "但愧烟霄上，鸾凤为吾徒。",
      "又惭云林间，鸥鹤不我疏。",
      "坐倾数杯酒，卧枕一卷书。",
      "兴酣头兀兀，睡觉心于于。",
      "以此送日月，问师为何如。"
    ]
  },
  {
    "id": "4cf437765d7e379a6a13bb652cbc0116",
    "title": "和微之诗二十三首和尝新酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "空腹尝新酒，偶成卯时醉。",
      "醉来拥褐裘，直至斋时睡。",
      "睡酣不语笑，真寝无梦寐。",
      "殆欲妄形骸，讵知属天地。",
      "醒馀和未散，起坐澹无事。",
      "举臂一欠伸，引琴弹秋思。"
    ]
  },
  {
    "id": "4cf437765d7e379a7c94400d214e164b",
    "title": "和微之诗二十三首和顺之琴者",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "阴阴花院月，耿耿兰房烛。",
      "中有弄琴人，声貌俱如玉。",
      "清泠石泉引，雅澹风松曲。",
      "遂使君子心，不爱凡丝竹。"
    ]
  },
  {
    "id": "4cf437765d7e379af789c691cd7a63d4",
    "title": "感旧写真",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "李放写我真，写来二十载。",
      "莫问真何如，画亦销光彩。",
      "朱颜与玄鬓，日夜改复改。",
      "无嗟貌遽非，且喜身犹在。"
    ]
  },
  {
    "id": "4cf437765d7e379a81388e76aeb2ebf4",
    "title": "秋池四首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "身闲无所为，心闲无所思。",
      "况当故园夜，复此新秋池。",
      "岸闇鸟栖后，桥明月出时。",
      "菱风香散漫，桂露光参差。",
      "静境多独得，幽怀竟谁知。",
      "悠然心中语，自问来何迟。"
    ]
  },
  {
    "id": "4cf437765d7e379a81388e764371340b",
    "title": "秋池四首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "前池秋始半，卉物多摧坏。",
      "欲暮槿先萎，未霜荷已败。",
      "默然有所感，可以从兹诫。",
      "本不种松筠，早雕何足怪。"
    ]
  },
  {
    "id": "4cf437765d7e379a81388e76a0fbad58",
    "title": "秋池四首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝衣薄且健，晚簟清仍滑。",
      "社近燕影稀，雨馀蝉声歇。",
      "闲中得诗境，此境幽难说。",
      "露荷珠自倾，风竹玉相戛。",
      "谁能一同宿，共玩新秋月。",
      "暑退早凉归，池边好时节。"
    ]
  },
  {
    "id": "4cf437765d7e379a81388e76caca2dac",
    "title": "秋池四首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "凿池贮秋水，中有蘋与芰。",
      "天旱水暗消，塌然委空地。",
      "有似泛泛者，附离权与贵。",
      "一旦恩势移，相随共憔悴。"
    ]
  },
  {
    "id": "4cf437765d7e379af7f81c3c32574ff6",
    "title": "问秋光",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "殷卿领北镇，崔尹开南幕。",
      "外事信为荣，中怀未必乐。",
      "何如不才者，兀兀无所作。",
      "不引窗下琴，即举池上酌。",
      "淡交唯对水，老伴无如鹤。",
      "自适颇从容，旁观诚濩落。",
      "身心转恬泰，烟景弥淡泊。",
      "回首语秋光，东来应不错。"
    ]
  },
  {
    "id": "4cf437765d7e379a1eb1e167fcb5ec74",
    "title": "引泉",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一为止足限，二为衰疾牵。",
      "邴罢不因事，陶归非待年。",
      "归来嵩洛下，闭户何翛然。",
      "静扫林下地，闲疏池畔泉。",
      "伊流狭似带，洛石大如拳。",
      "谁教明月下，为我声溅溅。",
      "竟夕舟中坐，有时桥上眠。",
      "何用施屏障，水竹绕床前。"
    ]
  },
  {
    "id": "4cf437765d7e379a0537ec10392a2c3e",
    "title": "知足吟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "不种一陇田，仓中有馀粟。",
      "不采一株桑，箱中有馀服。",
      "官闲离忧责，身泰无羁束。",
      "中人百户税，宾客一年禄。",
      "樽中不乏酒，篱下仍多菊。",
      "是物皆有馀，非心无所欲。",
      "吟君未贫作，同歌知足曲。",
      "自问此时心，不足何时足。"
    ]
  },
  {
    "id": "4cf437765d7e379aa1a666288a23fd65",
    "title": "酬集贤刘郎中对月见寄兼怀元浙东",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "月在洛阳天，天高净如水。",
      "下有白头人，揽衣中夜起。",
      "思远镜亭上，光深书殿里。",
      "眇然三处心，相去各千里。"
    ]
  },
  {
    "id": "4cf437765d7e379a51adbab29665ef07",
    "title": "太湖石",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "远望老嵯峨，近观怪嵚崟。",
      "才高八九尺，势若千万寻。",
      "嵌空华阳洞，重叠匡山岑。",
      "邈矣仙掌迥，呀然剑门深。",
      "形质冠今古，气色通晴阴。",
      "未秋已瑟瑟，欲雨先沈沈。",
      "天姿信为异，时用非所任。",
      "磨刀不如砺，捣帛不如砧。",
      "何乃主人意，重之如万金。",
      "岂伊造物者，独能知我心。"
    ]
  },
  {
    "id": "4cf437765d7e379ad679870cea6046c3",
    "title": "偶作二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "扰扰贪生人，几何不夭阏。",
      "遑遑爱名人，几何能贵达。",
      "伊余信多幸，拖紫垂白发。",
      "身为三品官，年已五十八。",
      "筋骸虽早衰，尚未苦羸惙。",
      "资产虽不丰，亦不甚贫竭。",
      "登山力犹在，遇酒兴时发。",
      "无事日月长，不羁天地阔。",
      "安身有处所，适意无时节。",
      "解带松下风，抱琴池上月。",
      "人间所重者，相印将军钺。",
      "谋虑系安危，威权主生杀。",
      "焦心一身苦，炙手旁人热。",
      "未必方寸间，得如吾快活。"
    ]
  },
  {
    "id": "4cf437765d7e379ad679870c270b00ee",
    "title": "偶作二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日出起盥栉，振衣入道场。",
      "寂然无他念，但对一炉香。",
      "日高始就食，食亦非膏粱。",
      "精粗随所有，亦足饱充肠。",
      "日午脱巾簪，燕息窗下床。",
      "清风飒然至，卧可致羲皇。",
      "日西引杖屦，散步游林塘。",
      "或饮茶一盏，或吟诗一章。",
      "日入多不食，有时唯命觞。",
      "何以送闲夜，一曲秋霓裳。",
      "一日分五时，作息率有常。",
      "自喜老后健，不嫌闲中忙。",
      "是非一以贯，身世交相忘。",
      "若问此何许，此是无何乡。"
    ]
  },
  {
    "id": "4cf437765d7e379af4a91cbdf815c7e8",
    "title": "葺池上旧亭",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池月夜凄凉，池风晓萧飒。",
      "欲入池上冬，先葺池上閤。",
      "向暖窗户开，迎寒帘幕合。",
      "苔封旧瓦木，水照新朱蜡。",
      "软火深土炉，香醪小瓷榼。",
      "中有独宿翁，一灯对一榻。"
    ]
  },
  {
    "id": "4cf437765d7e379a24bb49ecdb9ec3e1",
    "title": "崔十八新池",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "爱君新小池，池色无人知。",
      "见底月明夜，无波风定时。",
      "忽看不似水，一泊稀琉璃。"
    ]
  },
  {
    "id": "4cf437765d7e379a570591703fea11be",
    "title": "闻崔十八宿予新昌弊宅时予亦宿崔家依仁新亭一宵偶同两兴暗合因而成咏聊以写怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "陋巷掩弊庐，高居敞华屋。",
      "新昌七株松，依仁万茎竹。",
      "松前月台白，竹下风池绿。",
      "君向我斋眠，我在君亭宿。",
      "平生有微尚，彼此多幽独。",
      "何必本主人，两心聊自足。"
    ]
  },
  {
    "id": "4cf437765d7e379a52a85c30828bb4db",
    "title": "日长",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "日长昼加餐，夜短朝馀睡。",
      "春来寝食间，虽老犹有味。",
      "林塘得芳景，园曲生幽致。",
      "爱水多棹舟，惜花不扫地。",
      "幸无眼下病，且向樽前醉。",
      "身外何足言，人间本无事。"
    ]
  },
  {
    "id": "4cf437765d7e379ae4b91437e06412fc",
    "title": "三月三十日作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今朝三月尽，寂寞春事毕。",
      "黄鸟渐无声，朱樱新结实。",
      "临风独长叹，此叹意非一。",
      "半百过九年，艳阳残一日。",
      "随年减欢笑，逐日添衰疾。",
      "且遣花下歌，送此杯中物。"
    ]
  },
  {
    "id": "4cf437765d7e379a36e889aa664a8d71",
    "title": "慵不能",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "架上非无书，眼慵不能看。",
      "匣中亦有琴，手慵不能弹。",
      "腰慵不能带，头慵不能冠。",
      "午后恣情寝，午时随事餐。",
      "一餐终日饱，一寝至夜安。",
      "饥寒亦闲事，况乃不饥寒。"
    ]
  },
  {
    "id": "4cf437765d7e379ae924f4299ba369af",
    "title": "晨兴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "宿鸟动前林，晨光上东屋。",
      "铜炉添早香，纱笼灭残烛。",
      "头醒风稍愈，眼饱睡初足。",
      "起坐兀无思，叩齿三十六。",
      "何以解宿斋，一杯云母粥。"
    ]
  },
  {
    "id": "4cf437765d7e379a58fc12247781bff4",
    "title": "朝课",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "平甃白石渠，静扫青苔院。",
      "池上好风来，新荷大如扇。",
      "小亭中何有，素琴对黄卷。",
      "蕊珠讽数篇，秋思弹一遍。",
      "从容朝课毕，方与客相见。"
    ]
  },
  {
    "id": "4cf437765d7e379a4d6842fa4554e519",
    "title": "天竺寺七叶堂避暑",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "郁郁复郁郁，伏热何时毕？",
      "行入七叶堂，烦暑随步失。",
      "檐雨稍霏微，窗风正萧瑟。",
      "清宵一觉睡，可以销百疾。"
    ]
  },
  {
    "id": "4cf437765d7e379a928152fb8a814e33",
    "title": "香山寺石楼潭夜浴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "炎光昼方炽，暑气宵弥毒。",
      "摇扇风甚微，褰裳汗霢霂。",
      "起向月下行，来就潭中浴。",
      "平石为浴床，洼石为浴斛。",
      "绡巾薄露顶，草屦轻乘足。",
      "清凉咏而归，归上石楼宿。"
    ]
  },
  {
    "id": "4cf437765d7e379afbfdf455cb1e740a",
    "title": "嗟发落",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝亦嗟发落，暮亦嗟发落。",
      "落尽诚可嗟，尽来亦不恶。",
      "既不劳洗沐，又不烦梳掠。",
      "最宜湿暑天，头轻无髻缚。",
      "脱置垢巾帻，解去尘缨络。",
      "银瓶贮寒泉，当顶倾一勺。",
      "有如醍醐灌，坐受清凉乐。",
      "因悟自在僧，亦资于剃削。"
    ]
  },
  {
    "id": "4cf437765d7e379aa4357200135a948d",
    "title": "安稳眠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "家虽日渐贫，犹未苦饥冻。",
      "身虽日渐老，幸无急病痛。",
      "眼逢闹处合，心向闲时用。",
      "既得安稳眠，亦无颠倒梦。"
    ]
  },
  {
    "id": "4cf437765d7e379a8613abd8d0d81862",
    "title": "池上夜境",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晴空星月落池塘，澄鲜净绿表里光。",
      "露簟清莹迎夜滑，风襟潇洒先秋凉。",
      "无人惊处野禽下，新睡觉时幽草香。",
      "但问尘埃能去否，濯缨何必向沧浪。"
    ]
  },
  {
    "id": "4cf437765d7e379a3040a5d238052e66",
    "title": "书绅",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "仕有职役劳，农有畎亩勤。",
      "优哉分司叟，心力无苦辛。",
      "岁晚头又白，自问何欣欣。",
      "新酒始开瓮，旧谷犹满囷。",
      "吾尝静自思，往往夜达晨。",
      "何以送吾老，何以安吾贫。",
      "岁计莫如谷，饱则不干人。",
      "日计莫如醉，醉则兼忘身。",
      "诚知有道理，未敢劝交亲。",
      "恐为人所哂，聊自书诸绅。"
    ]
  },
  {
    "id": "4cf437765d7e379afc6e4a464d0debd7",
    "title": "秋游平泉赠韦处士闲禅师",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋景引闲步，山游不知疲。",
      "杖藜舍舆马，十里与僧期。",
      "昔尝忧六十，四体不支持。",
      "今来已及此，犹未苦衰羸。",
      "心兴遇境发，身力因行知。",
      "寻云到起处，爱泉听滴时。",
      "南村韦处士，西寺闲禅师。",
      "山头与涧底，闻健且相随。"
    ]
  },
  {
    "id": "4cf437765d7e379a93bad463105183db",
    "title": "游坊口悬泉偶题石上",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "济源山水好，老尹知之久。",
      "常日听人言，今秋入吾手。",
      "孔山刀剑立，沁水龙蛇走。",
      "危磴上悬泉，澄湾转坊口。",
      "虚明见深底，净绿无纤垢。",
      "仙棹浪悠扬，尘缨风斗薮。",
      "岩寒松柏短，石古莓苔厚。",
      "锦坐缨高低，翠屏张左右。",
      "虽无安石妓，不乏文举酒。",
      "谈笑逐身来，管弦随事有。",
      "时逢杖锡客，或值垂纶叟。",
      "相与澹忘归，自辰将及酉。",
      "公门欲返驾，溪路犹回首。",
      "早晚重来游，心期罢官后。"
    ]
  },
  {
    "id": "4cf437765d7e379a3b11eca22fce9651",
    "title": "对火玩雪",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "平生所心爱，爱火兼怜雪。",
      "火是腊天春，雪为阴夜月。",
      "鹅毛纷正堕，兽炭敲初折。",
      "盈尺白盐寒，满炉红玉热。",
      "稍宜杯酌动，渐引笙歌发。",
      "但识欢来由，不知醉时节。",
      "银盘堆柳絮，罗袖抟琼屑。",
      "共愁明日销，便作经年别。"
    ]
  },
  {
    "id": "4cf437765d7e379a63a32c4f51eca89f",
    "title": "六年寒食洛下宴游赠冯李二少尹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "丰年寒食节，美景洛阳城。",
      "三尹皆强健，七日尽晴明。",
      "东郊蹋青草，南园攀紫荆。",
      "风拆海榴艳，露坠木兰英。",
      "假开春未老，宴合日屡倾。",
      "珠翠混花影，管弦藏水声。",
      "佳会不易得，良辰亦难并。",
      "听吟歌暂辍，看舞杯徐行。",
      "米价贱如土，酒味浓于饧。",
      "此时不尽醉，但恐负平生。",
      "殷勤二曹长，各捧一银觥。"
    ]
  },
  {
    "id": "4cf437765d7e379a57f3a44ded0d92dd",
    "title": "苦热中寄舒员外",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "何堪日衰病，复此时炎燠。",
      "厌对俗杯盘，倦听凡丝竹。",
      "藤床铺晚雪，角枕截寒玉。",
      "安得清瘦人，新秋夜同宿。",
      "非君固不可，何夕枉高躅。"
    ]
  },
  {
    "id": "4cf437765d7e379ac996079c72db82bb",
    "title": "闲夕",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一声早蝉发，数点新萤度。",
      "兰釭耿无烟，筠簟清有露。",
      "未归后房寝，且下前轩步。",
      "斜月入低廊，凉风满高树。",
      "放怀常自适，遇境多成趣。",
      "何法使之然，心中无细故。"
    ]
  },
  {
    "id": "4cf437765d7e379a63c54ff70e36916d",
    "title": "寄情",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "灼灼早春梅，东南枝最早。",
      "持来玩未足，花向手中老。",
      "芳香销掌握，怅望生怀抱。",
      "岂无后开花，念此先开好。"
    ]
  },
  {
    "id": "4cf437765d7e379a3684e71a2d44dd4f",
    "title": "舒员外游香山寺数日不归兼辱尺书大夸胜事时正值坐衙虑囚之际走笔题长句以赠之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "香山石楼倚天开，翠屏壁立波环回。",
      "黄菊繁时好客到，碧云合处佳人来。",
      "酡颜一笑夭桃绽，清吟数声寒玉哀。",
      "轩骑逶迟棹容与，留连三日不能回。",
      "白头老尹府中坐，早衙才退暮衙催。",
      "庭前阶上何所有，累囚成贯案成堆。",
      "岂无池塘长秋草，亦有丝竹生尘埃。",
      "今日清光昨夜月，竟无人来劝一杯。"
    ]
  },
  {
    "id": "4cf437765d7e379a3863ddd9a614503c",
    "title": "早冬游王屋自灵都抵阳台上方望天坛偶吟成章寄温谷周尊师中书李相公",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "霜降山水清，王屋十月时。",
      "石泉碧漾漾，岩树红离离。",
      "朝为灵都游，暮有阳台期。",
      "飘然世尘外，鸾鹤如可追。",
      "忽念公程尽，复惭身力衰。",
      "天坛在天半，欲上心迟迟。",
      "尝闻此游者，隐客与损之。",
      "各抱贵仙骨，俱非泥垢姿。",
      "二人相顾言，彼此称男儿。",
      "若不为松乔，即须作皋夔。",
      "今果如其语，光彩双葳蕤。",
      "一人佩金印，一人翳玉芝。",
      "我来高其事，咏欢偶成诗。",
      "为君题石上，欲使故山知。"
    ]
  },
  {
    "id": "4cf437765d7e379ad61797ab6b6b74d5",
    "title": "席上答微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我住浙江西，君去浙江东。勿言一水隔，便与千里同。",
      "富贵无人劝君酒，今宵为我尽杯中。"
    ]
  },
  {
    "id": "4cf437765d7e379a25f978e73bd7ccf4",
    "title": "苏州李中丞以元日郡斋感怀诗寄微之及予辄依来篇七言八韵走笔奉答兼呈微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白首馀杭白太守，落魄抛名来已久。",
      "一辞渭北故园春，再把江南新岁酒。",
      "杯前笑歌徒勉强，镜里形容渐衰朽。",
      "领郡惭当潦倒年，邻州喜得平生友。",
      "长洲草接松江岸，曲水花连镜湖口。",
      "老去还能痛饮无，春来曾作闲游否。",
      "凭莺传语报李六，倩雁将书与元九。",
      "莫嗟一日日催人，且贵一年年入手。"
    ]
  },
  {
    "id": "4cf437765d7e379a3a47164cfcb9cb07",
    "title": "除官赴阙留赠微之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "去年十月半，君来过浙东。今年五月尽，我发向关中。",
      "两乡默默心相别，一水盈盈路不通。从此津人应省事，寂寥无复递诗筒。"
    ]
  },
  {
    "id": "4cf437765d7e379a113795ec9f5b28bb",
    "title": "留题郡斋",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "吟山歌水嘲风月，便是三年官满时。",
      "春为醉眠多闭閤，秋因晴望暂褰帷。",
      "更无一事移风俗，唯化州民解咏诗。"
    ]
  },
  {
    "id": "4cf437765d7e379afd58f30d61d3963f",
    "title": "爱咏诗",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "辞章讽咏成千首，心行归依向一乘。",
      "坐倚绳床闲自念，前生应是一诗僧。"
    ]
  },
  {
    "id": "4cf437765d7e379adca29e4f0875a0ea",
    "title": "泛小䑳二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水一塘，䑳一只。䑳头漾漾知风起，䑳背萧萧闻雨滴。",
      "醉卧船中欲醒时，忽疑身是江南客。"
    ]
  },
  {
    "id": "4cf437765d7e379adca29e4fd4b722b0",
    "title": "泛小䑳二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "船缓进，水平流。一茎竹篙剔船尾，两幅青幕覆船头。",
      "亚竹乱藤多照岸，如从凤口向湖州。"
    ]
  },
  {
    "id": "4cf437765d7e379af888cdbeab180dab",
    "title": "正月三日闲行",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "黄鹂巷口莺欲语，乌鹊河头冰欲销。",
      "绿浪东西南北水，红栏三百九十桥。",
      "鸳鸯荡漾双双翅，杨柳交加万万条。",
      "借问春风来早晚，只从前日到今朝。"
    ]
  },
  {
    "id": "4cf437765d7e379a7df60f8b02e9a22b",
    "title": "马坠强出赠同座",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "足伤遭马坠，腰重倩人抬。",
      "只合窗间卧，何由花下来。",
      "坐依桃叶枝，行呷地黄杯。",
      "强出非他意，东风落尽梅。"
    ]
  },
  {
    "id": "4cf437765d7e379ae15240140964e52c",
    "title": "苏州柳",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "金谷园中黄袅娜，曲江亭畔碧婆娑。",
      "老来处处游行遍，不似苏州柳最多。",
      "絮扑白头条拂面，使君无计奈春何。"
    ]
  },
  {
    "id": "4cf437765d7e379ab0db01942fa92cd0",
    "title": "眼病二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "散乱空中千片雪，蒙笼物上一重纱。",
      "纵逢晴景如看雾，不是春天亦见花。",
      "僧说客尘来眼界，医言风眩在肝家。",
      "两头治疗何曾瘥，药力微茫佛力赊。"
    ]
  },
  {
    "id": "4cf437765d7e379ab0db01946d01dff3",
    "title": "眼病二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "眼藏损伤来已久，病根牢固去应难。",
      "医师尽劝先停酒，道侣多教早罢官。",
      "案上谩铺龙树论，盒中虚撚决明丸。",
      "人间方药应无益，争得金篦试刮看。"
    ]
  },
  {
    "id": "4cf437765d7e379aaf3ffde8283bb673",
    "title": "过敷水",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "垂鞭欲渡罗敷水，处分鸣驺且缓驱。",
      "秦氏双蛾久冥漠，苏台五马尚踟蹰。",
      "村童店女仰头笑，今日使君真是愚。"
    ]
  },
  {
    "id": "4cf437765d7e379a53716e4666db46d1",
    "title": "临都驿送崔十八",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "勿言临都五六里，扶病出城相送来。",
      "莫道长安一步地，马头西去几时回。",
      "与君后会知何处，为我今朝尽一杯。"
    ]
  },
  {
    "id": "4cf437765d7e379a78d343d51bee8f64",
    "title": "醉中重留梦得",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "刘郎刘郎莫先起，苏台苏台隔云水。",
      "酒盏来从一百分，马头去便三千里。"
    ]
  },
  {
    "id": "4cf437765d7e379a042f259e62a0872a",
    "title": "赠僧五首神照上人",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "心如定水随形应，口似悬河逐病治。",
      "曾向众中先礼拜，西方去日莫相遗。"
    ]
  },
  {
    "id": "4cf437765d7e379a49ebff43682c932b",
    "title": "不准拟二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "篮舆腾腾一老夫，褐裘乌帽白髭须。",
      "早衰饶病多蔬食，筋力消磨合有无。",
      "不准拟身年六十，上山仍未要人扶。"
    ]
  },
  {
    "id": "4cf437765d7e379a49ebff4375c634ae",
    "title": "不准拟二首",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "忆昔谪居炎瘴地，巴猿引哭虎随行。",
      "多于贾谊长沙苦，小挍潘安白发生。",
      "不准拟身年六十，游春犹自有心情。"
    ]
  },
  {
    "id": "4cf437765d7e379ab92940eb3a18c7ea",
    "title": "咏兴五首解印出公府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "解印出公府，斗薮尘土衣。",
      "百吏放尔散，双鹤随我归。",
      "归来履道宅，下马入柴扉。",
      "马嘶返旧枥，鹤舞还故池。",
      "鸡犬何忻忻，邻里亦依依。",
      "年颜老去日，生计胜前时。",
      "有帛御冬寒，有谷防岁饥。",
      "饱于东方朔，乐于荣启期。",
      "人生且如此，此外吾不知。"
    ]
  },
  {
    "id": "4cf437765d7e379ab92940ebf2962b47",
    "title": "咏兴五首解印出公府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "出府归吾庐，静然安且逸。",
      "更无客干谒，时有僧问疾。",
      "家僮十馀人，枥马三四匹。",
      "慵发经旬卧，兴来连日出。",
      "出游爱何处，嵩碧伊瑟瑟。",
      "况有清和天，正当疏散日。",
      "身闲自为贵，何必居荣秩。",
      "心足即非贫，岂唯金满室。",
      "吾观权势者，苦以身徇物。",
      "炙手外炎炎，履冰中慄慄。",
      "朝饥口忘味，夕惕心忧失。",
      "但有富贵名，而无富贵实。"
    ]
  },
  {
    "id": "4cf437765d7e379ab92940eb6d02b415",
    "title": "咏兴五首解印出公府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池上有小舟，舟中有胡床。",
      "床前有新酒，独酌还独尝。",
      "熏若春日气，皎如秋水光。",
      "可洗机巧心，可荡尘垢肠。",
      "岸曲舟行迟，一曲进一觞。",
      "未知几曲醉，醉入无何乡。",
      "寅缘潭岛间，水竹深青苍。",
      "身闲心无事，白日为我长。",
      "我若未忘世，虽闲心亦忙。",
      "世若未忘我，虽退身难藏。",
      "我今异于是，身世交相忘。"
    ]
  },
  {
    "id": "4cf437765d7e379ab92940eb962dee17",
    "title": "咏兴五首解印出公府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "四月池水满，龟游鱼跃出。",
      "吾亦爱吾池，池边开一室。",
      "人鱼虽异族，其乐归于一。",
      "且与尔为徒，逍遥同过日。",
      "尔无羡沧海，蒲藻可委质。",
      "吾亦忘青云，衡茅足容膝。",
      "况吾与尔辈，本非蛟龙匹。",
      "假如云雨来，只是池中物。"
    ]
  },
  {
    "id": "4cf437765d7e379ab92940eb613a3eab",
    "title": "咏兴五首解印出公府",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "小庭亦有月，小院亦有花。",
      "可怜好风景，不解嫌贫家。",
      "菱角执笙簧，谷儿抹琵琶。",
      "红绡信手舞，紫绡随意歌。",
      "村歌与社舞，客哂主人夸。",
      "但问乐不乐，岂在钟鼓多。",
      "客告暮将归，主称日未斜。",
      "请客稍深酌，愿见朱颜酡。",
      "客知主意厚，分数随口加。",
      "堂上烛未秉，座中冠已峨。",
      "左顾短红袖，右命小青娥。",
      "长跪谢贵客，蓬门劳见过。",
      "客散有馀兴，醉卧独吟哦。",
      "幕天而席地，谁奈刘伶何。"
    ]
  },
  {
    "id": "4cf437765d7e379a0582ac34d5e54bef",
    "title": "秋凉闲卧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "残暑昼犹长，早凉秋尚嫩。",
      "露荷散清香，风竹含疏韵。",
      "幽闲竟日卧，衰病无人问。",
      "薄暮宅门前，槐花深一寸。"
    ]
  },
  {
    "id": "4cf437765d7e379aa19374794650ec7e",
    "title": "酬思黯相公见过弊居戏赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "轩盖光照地，行人为裴回。",
      "呼传君子出，乃是故人来。",
      "访我入穷巷，引君登小台。",
      "台前多竹树，池上无尘埃。",
      "贫家何所有，新酒三两杯。",
      "停杯款曲语，上马复迟回。",
      "留守不外宿，日斜宫漏催。",
      "但留金刀赠，未接玉山颓。",
      "家酝不敢惜，待君来即开。",
      "村妓不辞出，恐君冁然咍。"
    ]
  },
  {
    "id": "4cf437765d7e379a14ee4adf88cf7e7d",
    "title": "再授宾客分司",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "优稳四皓官，清崇三品列。",
      "伊予再尘忝，内愧非才哲。",
      "俸钱七八万，给受无虚月。",
      "分命在东司，又不劳朝谒。",
      "既资闲养疾，亦赖慵藏拙。",
      "宾友得从容，琴觞恣怡悦。",
      "乘篮城外去，系马花前歇。",
      "六游金谷春，五看龙门雪。",
      "吾若默无语，安知吾快活。",
      "吾欲更尽言，复恐人豪夺。",
      "应为时所笑，苦惜分司阙。",
      "但问适意无，岂论官冷热。"
    ]
  },
  {
    "id": "4cf437765d7e379a2790d8912536f747",
    "title": "把酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "把酒仰问天，古今谁不死。",
      "所贵未死间，少忧多欢喜。",
      "穷通谅在天，忧喜即由己。",
      "是故达道人，去彼而取此。",
      "勿言未富贵，久忝居禄仕。",
      "借问宗族间，几人拖金紫。",
      "勿忧渐衰老，且喜加年纪。",
      "试数班行中，几人及暮齿。",
      "朝飧不过饱，五鼎徒为尔。",
      "夕寝止求安，一衾而已矣。",
      "此外皆长物，于我云相似。",
      "有子不留金，何况兼无子。"
    ]
  },
  {
    "id": "4cf437765d7e379a710834457c3e7b8e",
    "title": "首夏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "林静蚊未生，池静蛙未鸣。",
      "景长天气好，竟日和且清。",
      "春禽馀哢在，夏木新阴成。",
      "兀尔水边坐，翛然桥上行。",
      "自问一何适，身闲官不轻。",
      "料钱随月用，生计逐日营。",
      "食饱惭伯夷，酒足愧渊明。",
      "寿倍颜氏子，富百黔娄生。",
      "有一即为乐，况吾四者并。",
      "所以私自慰，虽老有心情。"
    ]
  },
  {
    "id": "4cf437765d7e379af58288fd3ad2dace",
    "title": "代鹤",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我本海上鹤，偶逢江南客。",
      "感君一顾恩，同来洛阳陌。",
      "洛阳寡族类，皎皎唯两翼。",
      "貌是天与高，色非日浴白。",
      "主人诚可恋，其奈轩庭窄。",
      "饮啄杂鸡群，年深损标格。",
      "故乡渺何处，云水重重隔。",
      "谁念深笼中，七换摩天翮。"
    ]
  },
  {
    "id": "4cf437765d7e379a5c73897d99abc79b",
    "title": "立秋夕有怀梦得",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "露簟荻竹清，风扇蒲葵轻。",
      "一与故人别，再见新蝉鸣。",
      "是夕凉飙起，闲境入幽情。",
      "回灯见栖鹤，隔竹闻吹笙。",
      "夜茶一两杓，秋吟三数声。",
      "所思渺千里，云外长洲城。"
    ]
  },
  {
    "id": "4cf437765d7e379ae51a0e99e902ea91",
    "title": "哭崔常侍晦叔",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "顽贱一拳石，精珍百炼金。",
      "名价既相远，交分何其深。",
      "中诚一以合，外物不能侵。",
      "逶迤二十年，与世同浮沉。",
      "晚有退闲约，白首归云林。",
      "垂老忽相失，悲哉口语心。",
      "春日嵩高阳，秋夜清洛阴。",
      "丘园共谁卜，山水共谁寻。",
      "风月共谁赏，诗篇共谁吟。",
      "花开共谁看，酒熟共谁斟。",
      "惠死庄杜口，钟殁师废琴。",
      "道理使之然，从古非独今。",
      "吾道自此孤，我情安可任。",
      "唯将病眼泪，一洒秋风襟。"
    ]
  },
  {
    "id": "4cf437765d7e379a6222380d21d17f3f",
    "title": "新秋晓兴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "浊暑忽已退，清宵未全长。",
      "晨釭耿残焰，宿閤凝微香。",
      "喔喔鸡下树，辉辉日上梁。",
      "枕低茵席软，卧稳身入床。",
      "睡足景犹早，起初风乍凉。",
      "展张小屏幛，收拾生衣裳。",
      "还有惆怅事，迟迟未能忘。",
      "拂镜梳白发，可怜冰照霜。"
    ]
  },
  {
    "id": "4cf437765d7e379a9a3448979c42993a",
    "title": "秋日与张宾客舒著作同游龙门醉中狂歌凡二百三十八字",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "秋天高高秋光清，秋风袅袅秋虫鸣。",
      "嵩峰馀霞锦绮卷，伊水细浪鳞甲生。",
      "洛阳闲客知无数，少出游山多在城。",
      "商岭老人自追逐，蓬丘逸士相逢迎。",
      "南出鼎门十八里，庄店逦迤桥道平。",
      "不寒不热好时节，鞍马稳快衣衫轻。",
      "并辔踟蹰下西岸，扣舷容与绕中汀。",
      "开怀旷达无所系，触目胜绝不可名。",
      "荷衰欲黄荇犹绿，鱼乐自跃鸥不惊。",
      "翠藻蔓长孔雀尾，彩船橹急寒雁声。",
      "家酝一壶白玉液，野花数把黄金英。",
      "昼游四看西日暮，夜话三及东方明。",
      "暂停杯觞辍吟咏，我有狂言君试听。",
      "丈夫一生有二志，兼济独善难得并。",
      "不能救疗生民病，即须先濯尘土缨。",
      "况吾头白眼已闇，终日戚促何所成。",
      "不如展眉开口笑，龙门醉卧香山行。"
    ]
  },
  {
    "id": "4cf437765d7e379a2156059af1df4ace",
    "title": "履信池樱桃岛上醉后走笔送别舒员外兼寄宗正李卿考功崔郎中",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "樱桃岛前春，去春花万枝。忽忆与宗卿闲饮日，又忆与考功狂醉时。",
      "岁晚无花空有叶，风吹满地乾重叠。蹋叶悲秋复忆春，池边树下重殷勤。",
      "今朝一酌临寒水，此地三回别故人。樱桃花，来春千万朵，来春共谁花下坐。",
      "不论崔李上青云，明日舒三亦抛我。"
    ]
  },
  {
    "id": "4cf437765d7e379ad1d14f184b4135c2",
    "title": "秋池独泛",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "萧疏秋竹篱，清浅秋风池。",
      "一只短舫艇，一张斑鹿皮。",
      "皮上有野叟，手中持酒卮。",
      "半酣箕踞坐，自问身为谁。",
      "严子垂钓日，苏门长啸时。",
      "悠然意自得，意外何人知。"
    ]
  },
  {
    "id": "4cf437765d7e379a4d895b0b5b7b3ac7",
    "title": "冬日早起闲咏",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水塘耀初旭，风竹飘馀霰。",
      "幽境虽目前，不因闲不见。",
      "晨起对炉香，道经寻两卷。",
      "晚坐拂琴尘，秋思弹一遍。",
      "此外更无事，开尊时自劝。",
      "何必东风来，一杯春上面。"
    ]
  },
  {
    "id": "4cf437765d7e379abecf0a0a608da5ee",
    "title": "岁暮",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "惨澹岁云暮，穷阴动经旬。",
      "霜风裂人面，冰雪摧车轮。",
      "而我当是时，独不知苦辛。",
      "晨炊廪有米，夕爨厨有薪。",
      "夹帽长覆耳，重裘宽裹身。",
      "加之一杯酒，煦妪如阳春。",
      "洛城士与庶，比屋多饥贫。",
      "何处炉有火，谁家甑无尘。",
      "如我饱暖者，百人无一人。",
      "安得不惭愧，放歌聊自陈。"
    ]
  },
  {
    "id": "4cf437765d7e379a40f7c5ba6e688472",
    "title": "南池早春有怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝游北桥上，晚憩南塘畔。",
      "西日雪全销，东风冰尽泮。",
      "筛筛鱼尾掉，瞥瞥鹅毛换。",
      "泥暖草芽生，沙虚泉脉散。",
      "晴芳冒苔岛，宿润侵蒲岸。",
      "洛下日初长，江南春欲半。",
      "时光共抛掷，人事堪嗟叹。",
      "倚棹忽寻思，去年池上伴。"
    ]
  },
  {
    "id": "4cf437765d7e379a6fbcf4b45816140d",
    "title": "山游示小妓",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "双鬟垂未合，三十才过半。",
      "本是绮罗人，今为山水伴。",
      "春泉共挥弄，好树同攀玩。",
      "笑容花底迷，酒思风前乱。",
      "红凝舞袖急，黛惨歌声缓。",
      "莫唱杨柳枝，无肠与君断。"
    ]
  },
  {
    "id": "4cf437765d7e379aa731b0cc979bffa3",
    "title": "神照禅师同宿",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "八年三月晦，山梨花满枝。",
      "龙门水西寺，夜与远公期。",
      "晏坐自相对，密语谁得知。",
      "前后际断处，一念不生时。"
    ]
  },
  {
    "id": "4cf437765d7e379ad0f771bc1cb8cbfd",
    "title": "早夏游宴",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "虽慵兴犹在，虽老心犹健。",
      "昨日山水游，今朝花酒宴。",
      "山榴艳似火，玉蕊飘如霰。",
      "荣落逐瞬迁，炎凉随刻变。",
      "未收木绵褥，已动蒲葵扇。",
      "且喜物与人，年年得相见。"
    ]
  },
  {
    "id": "4cf437765d7e379aa0805848236fa0e9",
    "title": "感白莲花",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "白白芙蓉花，本生吴江濆。",
      "不与红者杂，色类自区分。",
      "谁移尔至此，姑苏白使君。",
      "初来苦憔悴，久乃芳氛氲。",
      "月月叶换叶，年年根生根。",
      "陈根与故叶，销化成泥尘。",
      "化者日已远，来者日复新。",
      "一为池中物，永别江南春。",
      "忽想西凉州，中有天宝民。",
      "埋殁汉父祖，孳生胡子孙。",
      "已忘乡土恋，岂念君亲恩。",
      "生人尚复尔，草木何足云。"
    ]
  },
  {
    "id": "4cf437765d7e379af01a712942896e43",
    "title": "咏所乐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "兽乐在山谷，鱼乐在陂池。",
      "虫乐在深草，鸟乐在高枝。",
      "所乐虽不同，同归适其宜。",
      "不以彼易此，况论是与非。",
      "而我何所乐，所乐在分司。",
      "分司有何乐，乐哉人不知。",
      "官优有禄料，职散无羁縻。",
      "懒与道相近，钝将闲自随。",
      "昨朝拜表回，今晚行香归。",
      "归来北窗下，解巾脱尘衣。",
      "冷泉灌我顶，暖水濯四肢。",
      "体中幸无疾，卧任清风吹。",
      "心中又无事，坐任白日移。",
      "或开书一篇，或引酒一卮。",
      "但得如今日，终身无厌时。"
    ]
  },
  {
    "id": "4cf437765d7e379a56f283f059eb15db",
    "title": "思旧",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "闲日一思旧，旧游如目前。",
      "再思今何在，零落归下泉。",
      "退之服硫黄，一病讫不痊。",
      "微之鍊秋石，未老身溘然。",
      "杜子得丹诀，终日断腥膻。",
      "崔君夸药力，经冬不衣绵。",
      "或疾或暴夭，悉不过中年。",
      "唯予不服食，老命反迟延。",
      "况在少壮时，亦为嗜欲牵。",
      "但耽荤与血，不识汞与铅。",
      "饥来吞热物，渴来饮寒泉。",
      "诗役五藏神，酒汨三丹田。",
      "随日合破坏，至今粗完全。",
      "齿牙未缺落，肢体尚轻便。",
      "已开第七秩，饱食仍安眠。",
      "且进杯中物，其馀皆付天。"
    ]
  },
  {
    "id": "4cf437765d7e379a235c1b85c57655aa",
    "title": "寄卢少尹",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "老诲心不乱，庄戒形太劳。",
      "生命既能保，死籍亦可逃。",
      "嘉肴与旨酒，信是腐肠膏。",
      "艳声与丽色，真为伐性刀。",
      "补养在积功，如裘集众毛。",
      "将欲致千里，可得差一毫。",
      "颜回何为者，箪瓢才自给。",
      "肥醲不到口，年不登三十。",
      "张苍何为者，染爱浩无际。",
      "妾媵填后房，竟寿百馀岁。",
      "苍寿有何德，回夭有何辜。",
      "谁谓具圣体，不如肥瓠躯。",
      "遂使世俗心，多疑仙道书。",
      "寄问卢先生，此理当何如。"
    ]
  },
  {
    "id": "4cf437765d7e379afd2d74c89f914bcd",
    "title": "池上清晨候皇甫郎中",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晓景丽未热，晨飙鲜且凉。",
      "池幽绿蘋合，霜洁白莲香。",
      "深扫竹间径，静拂松下床。",
      "玉柄鹤翎扇，银罂云母浆。",
      "屏除无俗物，瞻望唯清光。",
      "何人拟相访，嬴女从萧郎。"
    ]
  },
  {
    "id": "4cf437765d7e379ab8e588b4869a0872",
    "title": "咏怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我知世无幻，了无干世意。",
      "世知我无堪，亦无责我事。",
      "由兹两相忘，因得长自遂。",
      "自遂意何如，闲官在闲地。",
      "闲地唯东都，东都少名利。",
      "闲官是宾客，宾客无牵累。",
      "嵇康日日懒，毕卓时时醉。",
      "酒肆夜深归，僧房日高睡。",
      "形安不劳苦，神泰无忧畏。",
      "从官三十年，无如今气味。",
      "鸿虽脱罗弋，鹤尚居禄位。",
      "唯此未忘怀，有时犹内愧。"
    ]
  },
  {
    "id": "4cf437765d7e379aa4ec1915cd0e9651",
    "title": "北窗三友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今日北窗下，自问何所为。",
      "欣然得三友，三友者为谁。",
      "琴罢辄举酒，酒罢辄吟诗。",
      "三友递相引，循环无已时。",
      "一弹惬中心，一咏畅四肢。",
      "犹恐中有间，以酒弥缝之。",
      "岂独吾拙好，古人多若斯。",
      "嗜诗有渊明，嗜琴有启期。",
      "嗜酒有伯伦，三人皆吾师。",
      "或乏儋石储，或穿带索衣。",
      "弦歌复觞咏，乐道知所归。",
      "三师去已远，高风不可追。",
      "三友游甚熟，无日不相随。",
      "左掷白玉卮，右拂黄金徽。",
      "兴酣不叠纸，走笔操狂词。",
      "谁能持此词，为我谢亲知。",
      "纵未以为是，岂以我为非。"
    ]
  },
  {
    "id": "4cf437765d7e379a8def4333103d65d8",
    "title": "吟四虽",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "酒酣后，歌歇时。请君添一酌，听我吟四虽。年虽老，犹少于韦长史。",
      "命虽薄，犹胜于郑长水。眼虽病，犹明于徐郎中。家虽贫，犹富于郭庶子。",
      "省躬审分何侥幸，值酒逢歌且欢喜。忘荣知足委天和，亦应得尽生生理。"
    ]
  },
  {
    "id": "4cf437765d7e379a122a120a87571c08",
    "title": "裴侍中晋公以集贤林亭即事诗三十六韵见赠猥蒙徵和才拙词繁辄广为五百言以伸酬献",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "三江路千里，五湖天一涯。",
      "何如集贤第，中有平津池。",
      "池胜主见觉，景新人未知。",
      "竹森翠琅玕，水深洞琉璃。",
      "水竹以为质，质立而文随。",
      "文之者何人，公来亲指麾。",
      "疏凿出人意，结构得地宜。",
      "灵襟一搜索，胜概无遁遗。",
      "因下张沼沚，依高筑阶基。",
      "嵩峰见数片，伊水分一支。",
      "南溪修且直，长波碧逶迤。",
      "北馆壮复丽，倒影红参差。",
      "东岛号晨光，杲曜迎朝曦。",
      "西岭名夕阳，杳暧留落晖。",
      "前有水心亭，动荡架涟漪。",
      "后有开阖堂，寒温变天时。",
      "幽泉镜泓澄，怪石山欹危。",
      "春葩雪漠漠，夏果珠离离。",
      "主人命方舟，宛在水中坻。",
      "亲宾次第至，酒乐前后施。",
      "解缆始登泛，山游仍水嬉。",
      "沿洄无滞碍，向背穷幽奇。",
      "瞥过远桥下，飘旋深涧陲。",
      "管弦去缥缈，罗绮来霏微。",
      "棹风逐舞回，梁尘随歌飞。",
      "宴馀日云暮，醉客未放归。",
      "高声索彩笺，大笑催金卮。",
      "唱和笔走疾，问答杯行迟。",
      "一咏清两耳，一酣畅四肢。",
      "主客忘贵贱，不知俱是谁。",
      "客有诗魔者，吟哦不知疲。",
      "乞公残纸墨，一扫狂歌词。",
      "维云社稷臣，赫赫文武姿。",
      "十授丞相印，五建大将旗。",
      "四朝致勋华，一身冠皋夔。",
      "去年才七十，决赴悬车期。",
      "公志不可夺，君恩亦难希。",
      "从容就中道，勉黾来保釐。",
      "貂蝉虽未脱，鸾皇已不羁。",
      "历徵今与古，独步无等夷。",
      "陆贾功业少，二疏官秩卑。",
      "乘舟范蠡惧，辟谷留侯饥。",
      "岂若公今日，身安家国肥。",
      "羊祜在汉南，空留岘首碑。",
      "柳恽在江南，祗赋汀洲诗。",
      "谢安入东山，但说携蛾眉。",
      "山简醉高阳，唯闻倒接䍦。",
      "岂如公今日，馀力兼有之。",
      "愿公寿如山，安乐长在兹。",
      "愿我比蒲稗，永得相因依。"
    ]
  },
  {
    "id": "4cf437765d7e379a229966d220f2bf6e",
    "title": "晚归香山寺因咏所怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "我年日已老，我身日已闲。",
      "闲出都门望，但见水与山。",
      "关塞碧岩岩，伊流清潺潺。",
      "中有古精舍，轩户无扃关。",
      "岸草歇可藉，径萝行可攀。",
      "朝随浮云出，夕与飞鸟还。",
      "吾道本迂拙，世途多险艰。",
      "尝闻嵇吕辈，尤悔生疏顽。",
      "巢悟入箕颍，皓知返商巅。",
      "岂唯乐肥遁，聊复祛忧患。",
      "吾亦从此去，终老伊嵩间。"
    ]
  },
  {
    "id": "4cf437765d7e379a29d51e7b8483013c",
    "title": "张常侍池凉夜闲宴赠诸公",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "竹桥新月上，水岸凉风至。",
      "对月五六人，管弦三两事。",
      "留连池上酌，款曲城外意。",
      "或啸或讴吟，谁知此闲味。",
      "回看市朝客，矻矻趋名利。",
      "朝忙少游宴，夕困多眠睡。",
      "清凉属吾徒，相逢勿辞醉。"
    ]
  },
  {
    "id": "4cf437765d7e379ab9f75f8208df4944",
    "title": "和皇甫郎中秋晓同登天宫阁言怀六韵",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "碧天忽已高，白日犹未短。",
      "玲珑晓楼阁，清脆秋丝管。",
      "张翰一杯酣，嵇康终日懒。",
      "尘中足忧累，云外多疏散。",
      "病木斧斤遗，冥鸿羁緤断。",
      "逍遥二三子，永愿为闲伴。"
    ]
  },
  {
    "id": "4cf437765d7e379a03516609d7156983",
    "title": "送吕漳州",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今朝一壶酒，言送漳州牧。",
      "半自要闲游，爱花怜草绿。",
      "花前下鞍马，草上携丝竹。",
      "行客饮数杯，主人歌一曲。",
      "端居惜风景，屡出劳僮仆。",
      "独醉似无名，借君作题目。"
    ]
  },
  {
    "id": "4cf437765d7e379ab8e588b497ae5d17",
    "title": "咏怀",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "高人乐丘园，中人慕官职。",
      "一事尚难成，两途安可得。",
      "遑遑干世者，多苦时命塞。",
      "亦有爱闲人，又为穷饿逼。",
      "我今幸双遂，禄仕兼游息。",
      "未尝羡荣华，不省劳心力。",
      "妻孥与婢仆，亦免愁衣食。",
      "所以吾一家，面无忧喜色。"
    ]
  },
  {
    "id": "4cf437765d7e379af0a8914f00ba2a32",
    "title": "府西亭纳凉归",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "避暑府西亭，晚归有闲思。",
      "夏浅蝉未多，绿槐阴满地。",
      "带宽衫解领，马稳人拢辔。",
      "面上有凉风，眼前无俗事。",
      "路经府门过，落日照官次。",
      "牵联缧绁囚，奔走尘埃吏。",
      "低眉悄不语，谁复知兹意。",
      "忆得五年前，晚衙时气味。"
    ]
  },
  {
    "id": "4cf437765d7e379aa99dced6f704d8f6",
    "title": "老热",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一饱百情足，一酣万事休。",
      "何人不衰老，我老心无忧。",
      "仕者拘职役，农者劳田畴。",
      "何人不苦热，我热身自由。",
      "卧风北窗下，坐月南池头。",
      "脑凉脱乌帽，足热濯清流。",
      "慵发昼高枕，兴来夜泛舟。",
      "何乃有馀适，只缘无过求。",
      "或问诸亲友，乐天是与不。",
      "亦无别言语，多道天悠悠。",
      "悠悠君不知，此味深且幽。",
      "但恐君知后，亦来从我游。"
    ]
  },
  {
    "id": "4cf437765d7e379ad849ebfad86c8687",
    "title": "新秋喜凉因寄兵部杨侍郎",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "外强火未退，中锐金方战。",
      "一夕风雨来，炎凉随数变。",
      "徐徐炎景度，稍稍凉飙扇。",
      "枕簟忽凄清，巾裳亦轻健。",
      "老夫纳秋候，心体殊安便。",
      "睡足一屈伸，搔首摩挲面。",
      "褰帘对池竹，幽寂如僧院。",
      "俯观游鱼群，仰数浮云片。",
      "闲忙各有趣，彼此宁相见。",
      "昨日闻慕巢，召对延英殿。"
    ]
  },
  {
    "id": "4cf437765d7e379a515b158c51221117",
    "title": "懒放二首呈刘梦得吴方之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "青衣报平旦，呼我起盥栉。",
      "今早天气寒，郎君应不出。",
      "又无宾客至，何以销闲日。",
      "已向微阳前，暖酒开诗帙。"
    ]
  },
  {
    "id": "4cf437765d7e379a515b158c149f0f43",
    "title": "懒放二首呈刘梦得吴方之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "朝怜一床日，暮爱一炉火。",
      "床暖日高眠，炉温夜深坐。",
      "雀罗门懒出，鹤发头慵裹。",
      "除却刘与吴，何人来问我。"
    ]
  },
  {
    "id": "4cf437765d7e379afeb41a4fa833a8bc",
    "title": "三适赠道友",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "褐绫袍厚暖，卧盖行坐披。",
      "紫毡履宽稳，蹇步颇相宜。",
      "足适已忘履，身适已忘衣。",
      "况我心又适，兼忘是与非。",
      "三适今为一，怡怡复熙熙。",
      "禅那不动处，混沌未凿时。",
      "此固不可说，为君强言之。"
    ]
  },
  {
    "id": "4cf437765d7e379af3b2f74215851ae3",
    "title": "洛阳春赠刘李二宾客",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "水南冠盖地，城东桃李园。",
      "雪消洛阳堰，春入永通门。",
      "淑景方霭霭，游人稍喧喧。",
      "年丰酒浆贱，日晏歌吹繁。",
      "中有老朝客，华发映朱轩。",
      "从容三两人，藉草开一尊。",
      "尊前春可惜，身外事勿论。",
      "明日期何处，杏花游赵村。"
    ]
  },
  {
    "id": "4cf437765d7e379a3046fcc120a96665",
    "title": "寒食",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "人老何所乐，乐在归乡国。",
      "我归故园来，九度逢寒食。",
      "故园在何处，池馆东城侧。",
      "四邻梨花时，二月伊水色。",
      "岂独好风土，仍多旧亲戚。",
      "出去恣欢游，归来聊燕息。",
      "有官供禄俸，无事劳心力。",
      "但恐优稳多，微躬销不得。"
    ]
  },
  {
    "id": "4cf437765d7e379aff17db1e9b428f5e",
    "title": "和裴令公一日日一年年杂言见赠",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "一日日，作老翁。一年年，过春风。公心不以贵隔我，我散唯将闲伴公。",
      "我无才能忝高秩，合是人间闲散物。公有功德在生民，何因得作自由身。",
      "前日魏王潭上宴连夜，今日午桥池头游拂晨。山客砚前吟待月，野人尊前醉送春。",
      "不敢与公闲中争第一，亦应占得第二第三人。"
    ]
  },
  {
    "id": "4cf437765d7e379a8fdf8a555367f954",
    "title": "题裴晋公女几山刻石诗后",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "何处画功业，何处题诗篇？",
      "麒麟高阁上，女几小山前。",
      "尔后多少时，四朝二十年。",
      "贼骨化为土，贼垒犁为田。",
      "一从贼垒平，陈蔡民晏然。",
      "骡军成牛户，鬼火变人烟。",
      "生子已嫁娶，种桑亦丝绵。",
      "皆云公之德，欲报无由缘。",
      "公今在何处，守都镇三川。",
      "旧宅留永乐，新居开集贤。",
      "公今在何官，被衮珥貂蝉。",
      "战袍破犹在，髀肉生欲圆。",
      "襟怀转萧洒，气力弥精坚。",
      "登山不拄杖，上马能掉鞭。",
      "利泽浸入池，福降升自天。",
      "昔号天下将，今称地上仙。",
      "勿追赤松游，勿拍洪崖肩。",
      "商山有遗老，可以奉周旋。"
    ]
  },
  {
    "id": "4cf437765d7e379a10b7be6b256bd8f8",
    "title": "洛阳有愚叟",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "洛阳有愚叟，白黑无分别。",
      "浪迹虽似狂，谋身亦不拙。",
      "点检盘中饭，非精亦非粝。",
      "点检身上衣，无馀亦无阙。",
      "天时方得所，不寒复不热。",
      "体气正调和，不饥仍不渴。",
      "闲将酒壶出，醉向人家歇。",
      "野食或烹鲜，寓眠多拥褐。",
      "抱琴荣启乐，荷锸刘伶达。",
      "放眼看青山，任头生白发。",
      "不知天地内，更得几年活。",
      "从此到终身，尽为闲日月。"
    ]
  },
  {
    "id": "4cf437765d7e379a81b4a443dae91e35",
    "title": "饱食闲坐",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "红粒陆浑稻，白鳞伊水鲂。",
      "庖童呼我食，饭热鱼鲜香。",
      "箸箸适我口，匙匙充我肠。",
      "八珍与五鼎，无复心思量。",
      "扪腹起盥漱，下阶振衣裳。",
      "绕庭行数匝，却上檐下床。",
      "箕踞拥裘坐，半身在日旸。",
      "可怜饱暖味，谁肯来同尝。",
      "是岁太和八，兵销时渐康。",
      "朝廷重经术，草泽搜贤良。",
      "尧舜求理切，夔龙启沃忙。",
      "怀才抱智者，无不走遑遑。",
      "唯此不才叟，顽慵恋洛阳。",
      "饱食不出门，闲坐不下堂。",
      "子弟多寂寞，僮仆少精光。",
      "衣食虽充给，神意不扬扬。",
      "为尔谋则短，为吾谋甚长。"
    ]
  },
  {
    "id": "4cf437765d7e379a9b19fbca10b07659",
    "title": "闲居自题",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "门前有流水，墙上多高树。",
      "竹径绕荷池，萦回百馀步。",
      "波闲戏鱼鳖，风静下鸥鹭。",
      "寂无城市喧，渺有江湖趣。",
      "吾庐在其上，偃卧朝复暮。",
      "洛下安一居，山中亦慵去。",
      "时逢过客爱，问是谁家住。",
      "此是白家翁，闭门终老处。"
    ]
  },
  {
    "id": "4cf437765d7e379aceca3b6eb504a476",
    "title": "览镜喜老",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今朝览明镜，须鬓尽成丝。",
      "行年六十四，安得不衰羸。",
      "亲属惜我老，相顾兴叹咨。",
      "而我独微笑，此意何人知。",
      "笑罢仍命酒，掩镜捋白髭。",
      "尔辈且安坐，从容听我词。",
      "生若不足恋，老亦何足悲。",
      "生若苟可恋，老即生多时。",
      "不老即须夭，不夭即须衰。",
      "晚衰胜早夭，此理决不疑。",
      "古人亦有言，浮生七十稀。",
      "我今欠六岁，多幸或庶几。",
      "傥得及此限，何羡荣启期。",
      "当喜不当叹，更倾酒一卮。"
    ]
  },
  {
    "id": "4cf437765d7e379a7a69375a41c1f1ad",
    "title": "风雪中作",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "岁暮风动地，夜寒雪连天。",
      "老夫何处宿，暖帐温炉前。",
      "两重褐绮衾，一领花茸毡。",
      "粥熟呼不起，日高安稳眠。",
      "是时心与身，了无闲事牵。",
      "以此度风雪，闲居来六年。",
      "忽思远游客，复想早朝士。",
      "蹋冻侵夜行，凌寒未明起。",
      "心为身君父，身为心臣子。",
      "不得身自由，皆为心所使。",
      "我心既知足，我身自安止。",
      "方寸语形骸，吾应不负尔。"
    ]
  },
  {
    "id": "4cf437765d7e379afd949ba0d9de9d0a",
    "title": "对琴酒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "西窗明且暖，晚坐卷书帷。",
      "琴匣拂开后，酒瓶添满时。",
      "角尊白螺盏，玉轸黄金徽。",
      "未及弹与酌，相对已依依。",
      "泠泠秋泉韵，贮在龙凤池。",
      "油油春云心，一杯可致之。",
      "自古有琴酒，得此味者稀。",
      "只因康与籍，及我三心知。"
    ]
  },
  {
    "id": "4cf437765d7e379acc532316f984b660",
    "title": "雪中晏起偶咏所怀兼呈张常侍韦庶子皇甫郎中",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "穷阴苍苍雪雰雰，雪深没胫泥埋轮。东家典钱归碍夜，南家贳米出凌晨。",
      "我独何者无此弊，复帐重衾暖若春。怕寒放懒不肯动，日高眠足方频伸。",
      "瓶中有酒炉有炭，瓮中有饭庖有薪。奴温婢饱身晏起，致兹快活良有因。",
      "上无皋陶伯益廊庙材，的不能匡君辅国活生民。",
      "下无巢父许由箕颍操，又不能食薇饮水自苦辛。",
      "君不见南山悠悠多白云，又不见西京浩浩唯红尘。",
      "红尘闹热白云冷，好于冷热中间安置身。三年徼幸忝洛尹，两任优稳为商宾。",
      "非贤非愚非智慧，不贵不富不贱贫。冉冉老去过六十，腾腾闲来经七春。",
      "不知张韦与皇甫，私唤我作何如人。"
    ]
  },
  {
    "id": "4cf437765d7e379ab188541a024f7010",
    "title": "和裴侍中南园静兴见示",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "池馆清且幽，高怀亦如此。",
      "有时帘动风，尽日桥照水。",
      "静将鹤为伴，闲与云相似。",
      "何必学留侯，崎岖觅松子。"
    ]
  },
  {
    "id": "4cf437765d7e379aee23fbda7e61c677",
    "title": "春寒",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "今朝春气寒，自问何所欲。酥暖薤白酒，乳和地黄粥。",
      "岂惟厌馋口，亦可调病腹。助酌有枯鱼，佐餐兼旨蓄。",
      "省躬念前哲，醉饱多惭忸。君不闻靖节先生尊长空，广文先生饭不足。"
    ]
  },
  {
    "id": "4cf437765d7e379a6d661417e80c1ee9",
    "title": "菩提寺上方晚望香山寺寄舒员外",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晚登西宝刹，晴望东精舍。",
      "反照转楼台，辉辉似图画。",
      "冰浮水明灭，雪压松偃亚。",
      "石阁僧上来，云汀雁飞下。",
      "西京闹于市，东洛闲如社。",
      "曾忆旧游无，香山明月夜。"
    ]
  },
  {
    "id": "4cf437765d7e379a9ccfd47171670b6d",
    "title": "二月一日作赠韦七庶子",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "园杏红萼坼，庭兰紫芽出。",
      "不觉春已深，今朝二月一。",
      "去冬病疮痏，将养遵医术。",
      "今春入道场，清净依僧律。",
      "尝闻圣贤语，所慎斋与疾。",
      "遂使爱酒人，停杯一百日。",
      "明朝二月二，疾平斋复毕。",
      "应须挈一壶，寻花觅韦七。"
    ]
  },
  {
    "id": "4cf437765d7e379a78883b63a4f342a1",
    "title": "犬鸢",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "晚来天气好，散步中门前。",
      "门前何所有，偶睹犬与鸢。",
      "鸢饱凌风飞，犬暖向日眠。",
      "腹舒稳贴地，翅凝高摩天。",
      "上无罗弋忧，下无羁锁牵。",
      "见彼物遂性，我亦心适然。",
      "心适复何为，一咏逍遥篇。",
      "此仍著于适，尚未能忘言。"
    ]
  },
  {
    "id": "4cf437765d7e379af160ae9ccb55351b",
    "title": "梦刘二十八因诗问之",
    "authorName": "白居易",
    "authorId": "4cf437765d7e379ae57c6b9584f7e699",
    "dynasty": "唐",
    "content": [
      "昨夜梦梦得，初觉思踟蹰。",
      "忽忘来汝郡，犹疑在吴都。",
      "吴都三千里，汝郡二百馀。",
      "非梦亦不见，近与远何殊。",
      "尚能齐近远，焉用论荣枯。",
      "但问寝与食，近日两何如。",
      "病后能吟否，春来曾醉无。",
      "楼台与风景，汝又何如苏。",
      "相思一相报，勿复慵为书。"
    ]
  }
]