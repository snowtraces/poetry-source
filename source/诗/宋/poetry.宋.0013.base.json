[
  {
    "id": "2e89e42007d9cc211dd0e649891a4d84",
    "title": "对酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古今共有死，长短无百年。",
      "方其欲瞑时，如困得熟眠。",
      "世以生时心，妄度死者情。",
      "疑其不忍去，一笑可绝缨。",
      "区区计生死，不如持一觞。",
      "一觞浇不平，万事俱可忘。",
      "待酒忘万事，犹是役于酒。",
      "醉醒不到处，夭魔自奔走。"
    ]
  },
  {
    "id": "2e89e42007d9cc21fa0ad52e70edea1a",
    "title": "放歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君不见汾阳富贵近古无，二十四考书中书。又不见慈明起自布衣中，九十五日至三公。",
      "人生穷达各有命，拂衣径去犹差胜。介推焚死终不悔，梁鸿寄食吾何病。",
      "安用随牒东复西，献谀耐辱希阶梯。初无公论判泾渭，徒使新贵矜云泥。",
      "稽山一老贫无食，衣破履穿面黧黑。谁知快意举世无，南山之南北山北。"
    ]
  },
  {
    "id": "2e89e42007d9cc2107c04e4eb13b91eb",
    "title": "山头石",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋风万木霣，春雨百草生。造物初何心，时至自枯荣。",
      "惟有山头石，岁月浩莫测。不知四时运，常带太古色。",
      "老翁一生居此山，脚力欲尽犹跻攀。时时抚石三太息，安得此身如尔顽。"
    ]
  },
  {
    "id": "2e89e42007d9cc219e4a2cdb99a59358",
    "title": "有客",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有客隐华山，学道忘岁月。",
      "灵苗生绝壁，光景中夜发。",
      "斸根食之尽，倏尔换金骨。",
      "通籍虎豹阍，日预通明谒。",
      "绿章奏封事，误字坐责罚。",
      "后身幸不忘，去日苦飘忽。",
      "白首三入朝，未省及黔突。",
      "方逃申公钳，已取卞和刖。",
      "福微不盈眦，罪众几擢发。",
      "上天岂怜之，寸步使屡蹶。",
      "拔其利欲根，还之山水窟。",
      "洗心谢宿愆，世事等胡粤。"
    ]
  },
  {
    "id": "2e89e42007d9cc21554c2b6dc87c211d",
    "title": "幽居五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "穷老苦畏事，雅意在丘壑。",
      "结茆镜湖上，卒岁安寂寞。",
      "有门常懒开，壁间挂双屩。",
      "犹恨未远人，静夜闻城角。"
    ]
  },
  {
    "id": "2e89e42007d9cc21554c2b6d9c10278b",
    "title": "幽居五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "来客无僮奴，剥啄自叩户。",
      "主人亦萧然，茗饮不能具。",
      "清言正绝倒，日莫亟散去。",
      "更欲尽所怀，衣薄畏霜露。"
    ]
  },
  {
    "id": "2e89e42007d9cc21554c2b6d997d4620",
    "title": "幽居五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山园手栽花，日夜数花时。",
      "花开亦已落，一欢自无期。",
      "劝君强自娱，勿作儿女悲。",
      "春风染柳条，不染君鬓丝。"
    ]
  },
  {
    "id": "2e89e42007d9cc21554c2b6d8cc9a851",
    "title": "幽居五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "种菜三四畦，畜豚七八个。",
      "永言给宾祭，且复课慵惰。",
      "霜清黄犊健，土润小雨过。",
      "冬耕不可失，努力勿安卧。"
    ]
  },
  {
    "id": "2e89e42007d9cc21554c2b6d95ab11a0",
    "title": "幽居五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "放翁家山阴，其贫盖一国。",
      "骨相异虎头，祠禄真鸡肋。",
      "有米薪未具，坐待至曛黑。",
      "躬耕岂所难，一饱非尔力。"
    ]
  },
  {
    "id": "2e89e42007d9cc21a71a8508d50b4ca1",
    "title": "将军行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "将军入奏平燕策，持笏榻前亲指画。",
      "天山热海在目中，下殿即日名烜赫。",
      "驰出都门雪初霁，直过黄河冰未坼。",
      "绣旗方掠桑干渡，羽檄已入金台陌。",
      "勇士如鹰健欲飞，孱王似兔何劳搦。",
      "戎服押俘献庙社，正衙第赏颁诏册。",
      "端门赐酺天下庆，御觞尚恨沧溟迮。",
      "从来文吏喜相轻，聊遣濡毫书竹帛。"
    ]
  },
  {
    "id": "2e89e42007d9cc2141e6db7a12127cc6",
    "title": "古别离",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "孤城穷巷秋寂寂，美人停梭夜叹息。",
      "空园露湿荆棘枝，荒蹊月照狐狸迹。",
      "忆君去时儿在腹，走如黄犊爷未识。",
      "紫姑吉语元无据，况凭瓦兆占归日。",
      "嫁来不省出门前，魂梦何因识酒泉。",
      "粉绵磨镜不忍照，女子盛时无十年。"
    ]
  },
  {
    "id": "2e89e42007d9cc21eeef92667cf85b37",
    "title": "寄子虡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾儿适淮壖，送之梅市桥。",
      "三年安得过，思汝双鬓凋。",
      "今年当代归，秋色已萧萧。",
      "迎汝不惮远，梦溯钱塘潮。",
      "人事不可料，邑民挽归桡。",
      "郡牧部使者，交章闻之朝。",
      "增秩复使留，此事久寂寥。",
      "念汝未育子，大女方垂髫。",
      "小女闻学行，想像扶床娇。",
      "汝少知读易，外物莫能摇。",
      "但愿早举孙，不必七叶貂。",
      "归来郎罢前，相从乐箪瓢。"
    ]
  },
  {
    "id": "2e89e42007d9cc21f7bbca6e657a2a7e",
    "title": "拄杖歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "道人四壁空无有，一炷清香闲袖手。",
      "床边独有拄杖子，疾病相扶真我友。",
      "禅房按膝秋听雨，野店敲门莫赊酒。",
      "畏途九折历欲尽，世上谁如君耐久。",
      "老矣更踏千山云，何可一日无此君。",
      "归来灯前夜欲半，露柱说法君应闻。"
    ]
  },
  {
    "id": "2e89e42007d9cc21e055c7a6c3c76cd0",
    "title": "冬晴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吴中霜雪晚，初冬正佳时。",
      "丹枫未辞林，黄菊犹残枝。",
      "鸣雁过长空，纤鳞泳清池。",
      "气和未重裘，临水照须眉。",
      "悠然据石坐，亦复出门嬉。",
      "野老荷锄至，一笑成幽期。"
    ]
  },
  {
    "id": "2e89e42007d9cc2124826accba215604",
    "title": "怀昔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔者戍梁益，寝饭鞍马间。",
      "一日岁欲莫，扬鞭临散关。",
      "增冰塞渭水，飞雪暗岐山。",
      "怅望钓璜公，英概如可还。",
      "挺剑刺乳虎，血溅貂裘殷。",
      "至今传军中，尚愧壮士颜。",
      "岂知堕老境，槁木蒙霜菅。",
      "泽国气候晚，仲冬雪犹悭。",
      "曩事空梦想，拥褐自笑孱。",
      "胡星未霣地，大弓何时弯。"
    ]
  },
  {
    "id": "2e89e42007d9cc21ca88b5960e8c2762",
    "title": "病起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一病辄经旬，几病能不死。",
      "诚知迫颓年，暂健亦自喜。",
      "半窗风竹影，晴景极清美。",
      "读书虽益懒，尚可日百纸。",
      "引镜整角巾，病思真一洗。",
      "悠然度朝晡，万事如覆水。"
    ]
  },
  {
    "id": "2e89e42007d9cc2185c7bb292fd7023f",
    "title": "癸丑十一月下旬温燠如春晦日忽大风作雪",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年一冬晴日多，草木萌甲风气和。",
      "百钱布被未议赎，老翁曝背儿行歌。",
      "吾侪小人虑不远，积雪苦寒来岂晚。",
      "青天方行三尺乌，不料黑云高𡾰嵼。",
      "明朝雪恶冻复饿，儿啼颊皴翁噤卧。",
      "九重巍巍那得知，阁门催班百官贺。"
    ]
  },
  {
    "id": "2e89e42007d9cc21c8a6b92ae5f7f5b6",
    "title": "东城",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "墟落敛暮烟，林梢偃新月。",
      "河桥灯渐闹，柳岸船犹发。",
      "薄酒吹欲无，伫立搔短发。",
      "谁知七十翁，岁晚念裘褐。"
    ]
  },
  {
    "id": "2e89e42007d9cc21fb8946854693434a",
    "title": "镜湖女",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "湖中居人事舟楫，家家以舟作生业。",
      "女儿妆面花样红，小伞翻翻乱荷叶。",
      "日暮归来月色新，菱歌缥缈泛烟津。",
      "到家更约西邻女，明日湖桥看赛神。"
    ]
  },
  {
    "id": "2e89e42007d9cc217dae0ce14c55e2bb",
    "title": "水村曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山村今年晚禾旱，奏下民租蠲太半。",
      "水村雨足米狼戾，也放三分慰民意。",
      "看榜归来迭歌舞，共喜清平好官府。",
      "老翁犹记军兴时，汝辈少年那得知。"
    ]
  },
  {
    "id": "2e89e42007d9cc21cde08847f453f920",
    "title": "石洞饷酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "忘忧自古无上策，欲饮家贫酒杯迮。",
      "今朝鹊喜报远饷，未坼赤泥先动色。",
      "鱼长三尺催脍玉，巨蟹两螯仍斫雪。",
      "勿言地僻少过从，清风明月俱吾客。",
      "驱除二竖走三彭，零落眼花生耳热。",
      "陶然酣卧听松声，愧尔公卿足忧责。"
    ]
  },
  {
    "id": "2e89e42007d9cc21e7817217794d3101",
    "title": "赛神曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "击鼓坎坎，吹笙呜呜。绿袍槐简立老巫，红衫绣裙舞小姑。",
      "乌桕烛明蜡不如，鲤鱼糁美出神厨。老巫前致词，小姑抱酒壶。",
      "愿神来享常欢娱，使我嘉谷收连车。牛羊暮归塞门闾，鸡鹜一母生百雏。",
      "岁岁赐粟，年年蠲租。蒲鞭不施，圜土空虚。束草作官但形模，刻木为吏无文书。",
      "淳风复还羲皇初，绳亦不结况其馀。神归人散醉相扶，夜深歌舞官道隅。"
    ]
  },
  {
    "id": "2e89e42007d9cc21fd09cf160336c3f8",
    "title": "凉州行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "凉州四面皆沙碛，风吹沙平马无迹。",
      "东门供张接中使，万里来宣布袄敕。",
      "敕中墨色如未干，君王心念儿郎寒。",
      "当街谢恩拜舞罢，万岁声上黄云端。",
      "安西北庭皆郡县，四夷朝贡无征战。",
      "旧时胡虏陷关中，五丈原头作边面。"
    ]
  },
  {
    "id": "2e89e42007d9cc21e2f23edee8b75c1a",
    "title": "望夫石",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "送君远戍交河北，男儿自以身许国。",
      "不能弯弓骑恶马，欲随君去何由得。",
      "登山矫首西北云，形容虽变心犹存。",
      "月明夜夜照泪痕，铁心石肠输与君。"
    ]
  },
  {
    "id": "2e89e42007d9cc21ee754c58348ffc64",
    "title": "采莲曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "采莲吴姝巧笑倩，小舟点破烟波面。",
      "双头折得欲有赠，重重叶盖羞人见。",
      "女伴相邀拾翠羽，归棹如飞那可许。",
      "倾鬟障袖不应人，遥指石帆山下雨。"
    ]
  },
  {
    "id": "2e89e42007d9cc2141e6db7a71652e80",
    "title": "古别离",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君北游司并，我南适熊湘。",
      "邂逅淮阴市，共饮官道傍。",
      "丈夫各有怀，穷达讵可量。",
      "临别一取醉，浩歌神激扬。",
      "勋业有际会，风云正苍茫。",
      "乱点剑峰血，苦寒芒屦霜。",
      "死即万鬼邻，生当致虞唐。",
      "丹鸡不须盟，我非儿女肠。"
    ]
  },
  {
    "id": "2e89e42007d9cc21d067181824afc1ad",
    "title": "书叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜深青灯耿窗扉，老翁稚子穷相依。",
      "齑盐不给脱粟饭，布褐仅有悬鹑衣。",
      "偶然得肉思共饱，吾儿苦让不忍违。",
      "儿饥读书到鸡唱，意虽甚壮气力微。",
      "可怜落笔渐健快，其奈瘦面无光辉。",
      "布衣儒生例骨立，纨裤市儿皆瓠肥。",
      "勿言学古徒自困，吾曹舍此将安归。",
      "作诗自宽亦慰汝，吟罢抚几频歔欷。"
    ]
  },
  {
    "id": "2e89e42007d9cc213d49cfd95e4b1db1",
    "title": "十二月二十六夜听雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "新春尚七日，小雨暗江城。",
      "茆檐夜点滴，已作春雨声。",
      "轻黄上柳枝，嫩绿抽菊萌。",
      "造物本何心，谁主此发生。",
      "颇疑重云外，斗杓已东倾。",
      "老至不可却，一尊忘浊清。"
    ]
  },
  {
    "id": "2e89e42007d9cc2104e32c63d3064e9d",
    "title": "甲寅元日予七十矣酒间作短歌示子",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔自蜀归，百年已过半。",
      "观棋未终局，回视斧柯烂。",
      "饱知山林乐，富贵何足换。",
      "退休失健决，正坐闇且懦。",
      "齿发日衰残，岁月难把玩。",
      "萧朱尚或隙，籍湜固宜畔。",
      "出门无一欣，抚事有三叹。",
      "新年遂七十，推敬愧里闬。",
      "眷眷惜兹夕，凛凛畏明旦。",
      "豁然忽大笑，愁若春冰泮。",
      "穷达真两忘，生死付一贯。",
      "清尊既潋滟，硕果亦璀璨。",
      "拥门纷鼓笛，上寿列童冠。",
      "老翁亦忘疲，起舞影零乱。",
      "不独夸痴顽，自足洗患难。",
      "投床判宿酲，美睡到日旰。"
    ]
  },
  {
    "id": "2e89e42007d9cc2131d23cf65e8516f5",
    "title": "老境",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "发白未及童，齿摇未及脱。",
      "正如一席饮，烧烛将见跋。",
      "溪山环草舍，霜露侵布褐。",
      "文章虽自力，亦已强弩末。",
      "宁将垂老耳，更受世事聒。",
      "匡庐入我梦，行已寄瓶钵。"
    ]
  },
  {
    "id": "2e89e42007d9cc21c53ea6eb49296fa7",
    "title": "永日无一事作诗自诒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "目昏罢观书，足蹇停游山。",
      "二事差可乐，造物乃复悭。",
      "得非闵我老，作意镌其顽。",
      "扫除尽宿习，使得终日闲。",
      "闲亦何负汝，剡曲茆三间。",
      "奇石玩荦角，清流听淙潺。",
      "勿言村醪薄，数酌可解颜。",
      "翛然日已夕，卧看飞鸟还。"
    ]
  },
  {
    "id": "2e89e42007d9cc21b0e397ac5ff1b441",
    "title": "蔬食",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年彻底贫，不复具一肉。日高对空案，肠鸣转车轴。",
      "春荠忽已花，老笋欲成竹。平生饭蔬食，至此亦不足。",
      "孰知读书却少进，忍饥对客谈尧舜。但令此道粗有传，深山饿死吾何恨。"
    ]
  },
  {
    "id": "2e89e42007d9cc213e7753ef068af5f5",
    "title": "与子坦子聿游明觉十四韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我自何山来，觅路占楼钟。",
      "联翩两葛巾，跌宕一短筇。",
      "深谷已曛黑，夕阳犹半峰。",
      "堂中千岁师，磊砢如古松。",
      "残僧三四辈，斗粟各自舂。",
      "长廊久寂寞，香火亦阙供。",
      "颇闻在世时，一钵制恶龙。",
      "时时出雷雨，百里常年丰。",
      "宿缘忽云尽，献供无春农。",
      "馋乌晨攫饭，饥鼠夜穿墉。",
      "而况我辈人，生世本不逢。",
      "胡不安汝分，终年抗尘容。",
      "静观兴废事，可洗芥蒂胸。",
      "一笑下山去，村坞烟重重。"
    ]
  },
  {
    "id": "2e89e42007d9cc21f940757297916a67",
    "title": "山头鹿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "呦呦山头鹿，毛角自媚好。渴饮涧底泉，饥齧林间草。",
      "汉家方和亲，将军灞陵老。天寒弓力劲，木落霜气早。",
      "短衣日驰射，逐鹿应弦倒。金盘犀箸命有系，翠壁苍崖迹如扫。",
      "何时诏下北击胡，却起将军远征讨。泉甘草茂上林中，使我母子常相保。"
    ]
  },
  {
    "id": "2e89e42007d9cc21a27b10e06d610e8d",
    "title": "夏四月渴雨恐害布种代乡邻作插秧歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "浸种二月初，插秧四月中。",
      "小舟载秧把，往来疾于鸿。",
      "吴盐雪花白，村酒粥面浓。",
      "长歌相赠答，宛转含豳风。",
      "日暮飞桨归，小市鼓鼕鼕。",
      "起居问尊老，勤俭教儿童。",
      "何人采此谣，为我告相公。",
      "不必赐民租，但愿常年丰。"
    ]
  },
  {
    "id": "2e89e42007d9cc2141b78350c9bf4c2f",
    "title": "云童童行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "云童童，挟雨来。雨未濡土云已开，不能为人敛浮埃。",
      "山南山北空闻雷，青秧欲槁吁可哀。"
    ]
  },
  {
    "id": "2e89e42007d9cc2107e1e2611e8e4490",
    "title": "鸟啼",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "野人无历日，鸟啼知四时。二月闻子规，春耕不可迟。",
      "三月闻黄鹂，幼妇闵蚕饥。四月鸣布谷，家家蚕上簇。",
      "五月鸣鸦舅，苗稚忧草茂。人言农家苦，望晴复望雨。",
      "乐处谁得知，生不识官府。葛衫麦饭有即休，湖桥小市酒如油。",
      "夜夜扶归常烂醉，不怕行逢灞陵尉。"
    ]
  },
  {
    "id": "2e89e42007d9cc216ce050490b7ad32c",
    "title": "读书至夜半灯尽欲睡慨然有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "白发萧萧老空谷，人叹厄穷心自足。",
      "东郊晓射堕锦雉，北崦春耕叱黄犊。",
      "区区世事何足论，未死断知常闭门。",
      "关河好在万里路，理乱不至三家村。",
      "夜分灯暗月入户，赋诗肯道儒冠误。",
      "饥鹰劲翮高有声，横截陂湖正南去。"
    ]
  },
  {
    "id": "2e89e42007d9cc219e60b8f906c9b398",
    "title": "南堂默坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "日日树头鹎鵊鸣，夜夜溪边姑恶声。",
      "堂中老子独无语，寂然似可终吾生。",
      "大鹏一举九万程，下视海内徒营营。",
      "秋虫春鸟非我类，何至伴渠鸣不平。"
    ]
  },
  {
    "id": "2e89e42007d9cc21f263040d1666353c",
    "title": "夏夜二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "露湿芙蕖冷，月明薝卜香。",
      "残醉吹欲无，飕飕发根凉。",
      "岂惟弃世事，形影亦相忘。",
      "空忆南山下，新秋射虎场。"
    ]
  },
  {
    "id": "2e89e42007d9cc21f263040df72e0ffa",
    "title": "夏夜二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔在南郑，夜过东骆谷。",
      "平川月如霜，万马皆露宿。",
      "思从六月师，关辅谈笑复。",
      "那知二十年，秋风枯苜蓿。"
    ]
  },
  {
    "id": "2e89e42007d9cc21a0b199776927298a",
    "title": "明妃曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "汉家和亲成故事，万里风尘妾何罪。",
      "掖庭终有一人行，敢道君王弃憔悴。",
      "双驼驾车夷乐悲，公卿谁悟和戎非。",
      "蒲桃宫中颜色惨，鸡鹿塞外行人稀。",
      "沙碛茫茫天四围，一片云生雪即飞。",
      "太古以来无寸草，借问春从何处归。"
    ]
  },
  {
    "id": "2e89e42007d9cc21fc482c27145df2c5",
    "title": "思远游",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我志日已衰，诗亦无杰句。",
      "正如随翅鹤，怅望辽海路。",
      "虽云须药物，幸未迫霜露。",
      "裂裳裹两踵，此诗亦已屡。",
      "嵯峨青城云，惨淡嶓冢树。",
      "秋风吹短裘，万里入芒屦。"
    ]
  },
  {
    "id": "2e89e42007d9cc21ecccc5e57196116a",
    "title": "露坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "此手乃可怜，经月不把酒。",
      "著书又苦晚，何以图不朽。",
      "空庭坐三更，磊落垂北斗。",
      "向来历关河，万里空回首。",
      "岂知三十年，竟作越中叟。",
      "后生虽满眼，非复旧交友。",
      "形体迫衰谢，妻子亦何有。",
      "怅望怀古人，吞声死农亩。"
    ]
  },
  {
    "id": "2e89e42007d9cc21bb6f808193e39ec4",
    "title": "幽居戏赠邻曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "暮年远屏天所借，落佩倒冠如得谢。",
      "虽无壶酒助歌呼，幸有蠹书供枕藉。",
      "市声不闻耳差静，车辙扫空身转暇。",
      "雨悭葵叶未吐甲，露重榴房初坼罅。",
      "深红菱角密覆水，烂紫蒲桃重垂架。",
      "直令掩关避世俗，未害煎茶唤邻舍。",
      "萧萧鸡犬衡门晚，寂寂灯火幽窗夜。",
      "劝君切勿纵高谈，性命如丝不禁吓。"
    ]
  },
  {
    "id": "2e89e42007d9cc219906ee7e9b8ab315",
    "title": "醉中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "舴艋为家云作友，流年尽付樽中酒。",
      "清啸穿林鸾凤吟，草书落纸龙蛇走。",
      "人间无复王景略，千载风云常寂寞。",
      "安得熊罴十万师，蹴踏幽并洗河洛。"
    ]
  },
  {
    "id": "2e89e42007d9cc2134aa3e96c6411324",
    "title": "秋夜书感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "阑干斗插酉，惨淡河络角。",
      "开岁财属尔，草木忽摇落。",
      "平生历畏涂，赤手犯蛟鳄。",
      "幸收垂尽日，归卧一丘壑。",
      "乡邻怪此老，肮脏尚如昨。",
      "使无湖海宽，朝市何处著。",
      "诸公方衮衮，一士要谔谔。",
      "谋食古所羞，终身美藜藿。"
    ]
  },
  {
    "id": "2e89e42007d9cc21341fda6d73187923",
    "title": "醉歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "三十六策醉特奇，竹林诸公端可师。",
      "秋风萧萧吹鬓丝，蟹螯正可左手持。",
      "醉倒村路儿扶归，瞠目不识问是谁。",
      "浩歌起舞夜何其，北斗磊落明河移。",
      "贵人惜醉渠自痴，黄金络马夸市儿。",
      "一朝祸来莫支持，新州如山不可移。"
    ]
  },
  {
    "id": "2e89e42007d9cc219fe3ef3ac4a60bd8",
    "title": "秋雨叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "淙淙雨声泻高秋，稻粱浸澜雨不休。",
      "志士仁人万行泪，孤臣孽子无穷忧。",
      "一身穷困未暇恤，如此无事理有不。",
      "圣言古训举不验，简编可用汗马牛。",
      "呜呼有粟吾得食，夜睡何时得安席。",
      "我生犹及宣和年，建炎以来身所历。",
      "高皇一言感天地，盗贼千群扫无迹。",
      "疽囊虽惨固可医，谁为圣代施针石。"
    ]
  },
  {
    "id": "2e89e42007d9cc212d2198a685100b9d",
    "title": "大风雨中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风如拔山怒，雨如决河倾。",
      "屋漏不可支，窗户俱有声。",
      "乌鸢堕地死，鸡犬噤不鸣。",
      "老病无避处，起坐徒叹惊。",
      "三年稼如云，一旦败垂成。",
      "夫岂或使之，忧乃及躬耕。",
      "邻曲无人色，妇子泪纵横。",
      "且抽架上书，洪范推五行。"
    ]
  },
  {
    "id": "2e89e42007d9cc21359a6d30da63f6e6",
    "title": "园中秋夕",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "季秋哉生明，风露正凄冷。",
      "放翁澹无事，乐此清夜永。",
      "饥鹰栖不稳，劲翅起东岭。",
      "湖边千树柳，何处寄幽影。",
      "人生寓宇内，俯仰一炊顷。",
      "此心无愧负，箪食均五鼎。",
      "许身辈稷卨，终亦输箕颍。",
      "天风倘可乘，采莲登玉井。"
    ]
  },
  {
    "id": "2e89e42007d9cc2119ee3228268cd465",
    "title": "秋晴每至园中辄抵暮戏示儿子",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老翁七十如童儿，置书不观事游嬉。",
      "园中垒瓦强名塔，庭下埋盆聊作池。",
      "青蒲红蓼共掩映，病棕瘦竹相扶持。",
      "衰颓已作老骥卧，来往尚如黄犊驰。",
      "但知身存百无害，莫问老健能几时。",
      "汝勤挟筴乃堪笑，且共饭豆羹秋葵。"
    ]
  },
  {
    "id": "2e89e42007d9cc2100e195d065047a7c",
    "title": "谢徐居厚汪叔潜携酒见访",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我虽生乱离，犹及见前辈。",
      "衣冠方南奔，文献往往在。",
      "幸供扫洒役，迹忝诸生内。",
      "话言犹在耳，造次敢不佩。",
      "残年趋死近，孤学与时背。",
      "妄出更何求，终老事耕耒。",
      "史君稽古学，力大障横溃。",
      "广文亦伟士，名字震当代。",
      "同舟肯过我，凛与前修配。",
      "忧时抱忠鲠，论事极慷慨。",
      "嗟予虽益衰，耳目幸未废。",
      "何当卜邻墙，早暮聆謦欬。"
    ]
  },
  {
    "id": "2e89e42007d9cc21c02526ec298f2996",
    "title": "喜郑唐老相过",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "郑子有书癖，对书百事忘。",
      "头乱不暇栉，炙冷不暇尝。",
      "持此金石心，力求古文章。",
      "吟哦屈宋作，蚤夜声琅琅。",
      "方挥却日戈，耻窥及肩墙。",
      "不见今六年，所得非复常。",
      "扁舟夜过我，剧论神激扬。",
      "徐出二三篇，稊米于太仓。",
      "已足起衰懦，黑丝生鬓霜。",
      "使得尽见之，殆可针膏肓。",
      "愿子继自今，勿惜倾锦囊。",
      "因来数为寄，岁晚慰所望。"
    ]
  },
  {
    "id": "2e89e42007d9cc21d5d78a7c8984e2d0",
    "title": "寄徐秀才斯远并呈庄贤良器之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "徐子作别十年馀，无人可寄一纸书。",
      "闲门美睡畏剥啄，自怪一念常关渠。",
      "西风萧萧吹槁叶，秋光正满蜗牛庐。",
      "读书易倦出无友，抚几惝恍空愁予。",
      "蜀庄之孙住南郭，亦复迹远非情疏。",
      "何时同载过老子，共饭赤米羹青蔬。"
    ]
  },
  {
    "id": "2e89e42007d9cc219904b3233ef0d871",
    "title": "箜篌谣二首寄季长少卿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "庭树非不荣，霜霣万叶枯。",
      "朋友岂我弃，渐远势自疏。",
      "中夜起太息，发箧觅旧书。",
      "尘昏蠹蚀损，行缺字欲无。",
      "一读色已变，再读涕泪濡。",
      "卷书置箧中，宁使饱蠹鱼。"
    ]
  },
  {
    "id": "2e89e42007d9cc219904b323b2d10cd9",
    "title": "箜篌谣二首寄季长少卿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少壮离别时，回顾日月长。",
      "会合终有期，何恨天一方。",
      "我齿如败屐，君发如新霜。",
      "馀日复几何，万里遥相望。",
      "欲泣老无泪，欲梦不可常。",
      "寄书何时到，江汉春茫茫。"
    ]
  },
  {
    "id": "2e89e42007d9cc21ac53e52a805b9f92",
    "title": "梦范参政",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "梦中不知何岁月，长亭惨淡天飞雪。",
      "酒肉如山鼓吹喧，车马结束有行色。",
      "我起持公不得语，但道不料今遽别。",
      "平生故人端有几，长号顿足泪迸血。",
      "生存相别尚如此，何况一旦泉壤隔。",
      "欲怀鸡黍病为重，千里关河阻临穴。",
      "速死从公尚何憾，眼中宁复见此杰。",
      "青灯耿耿山雨寒，援笔诗成心欲裂。"
    ]
  },
  {
    "id": "2e89e42007d9cc2116678c12ca43d94a",
    "title": "十月三日泛舟湖中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "桑落可酿酒，草枯可呼鹰。",
      "平生当此时，意气十倍增。",
      "即今境界别，千钱买短篷。",
      "镜湖三百里，往来寒日中。",
      "小甑炊雕胡，玉食无此美。",
      "卧闻水鸟声，世念去如洗。",
      "知此恨太晚，享此恐不足。",
      "南山忽已昏，更就渔村宿。"
    ]
  },
  {
    "id": "2e89e42007d9cc21af7a2f763a5172ca",
    "title": "买屐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一雨三日泥，泥乾雨还作。",
      "出门每有碍，使我惨不乐。",
      "百钱买木屐，日日绕村行。",
      "东阡与北陌，不间阴与晴。",
      "青鞋岂不佳，要是欠耐久。",
      "何当踏深雪，就饮湖桥酒。"
    ]
  },
  {
    "id": "2e89e42007d9cc2107a03f4aa9015fe3",
    "title": "被命再领冲佑有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "残骸日益衰，晨夜抱疾痛。",
      "地炉得微火，终日不憙动。",
      "读书旧成癖，今但坐作梦。",
      "未能追鸿冥，乃复分鹤俸。",
      "风霜舍边柳，合抱皆手种。",
      "眼中人尽非，欲话谁与共。"
    ]
  },
  {
    "id": "2e89e42007d9cc21393cec362c492324",
    "title": "送苏召叟秀才入蜀效宛陵先生体",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士勇赴知己，义重身固轻。",
      "尊公况有命，子得辞此行。",
      "结庐出门去，迢迢过蛮荆。",
      "溯江卜风色，入峡听猿声。",
      "万里一纸书，南寄孤雁征。",
      "山阴在何处，计子难为情。",
      "愿言早来归，邻曲当出迎。",
      "舣舟柯桥市，一榼手自倾。"
    ]
  },
  {
    "id": "2e89e42007d9cc21ab8c6ac203819679",
    "title": "艾如张",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "锦膺绣羽名山鸡，清泉可饮林可栖。",
      "稻粱满野弃不啄，虽有奇祸无阶梯。",
      "东村西村烟雨晚，萧艾离离林薄浅。",
      "翩然一下骇机发，汝虽知悔安能免。",
      "汉家天子南山下，万骑合围穷日夜。",
      "犬牙鹰爪死不辞，触机折颈吁可悲。"
    ]
  },
  {
    "id": "2e89e42007d9cc217a82f77aa1240d4f",
    "title": "上之回",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "咸阳宫阙天下壮，五更卫士传鸡唱。",
      "重门洞开銮驾出，回中更在云霄上。",
      "云霄一路蟠青冥，车声隐辚驰雷霆。",
      "宓妃穿仗王母下，何必轩皇居大庭。",
      "君王游幸无终极，万年尽是欢娱日。",
      "文成已死方不雠，茂陵松柏秋萧瑟。"
    ]
  },
  {
    "id": "2e89e42007d9cc212e860b3acc2647f6",
    "title": "连日大寒夜坐复苦饥戏作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "翁饥不能具小餐，儿冻何由成复裈。",
      "藏书充栋读至老，固愿少出苏黎元。",
      "念当万事度可否，肯使一恨弥乾坤。",
      "古来贤达多晚谬，千载遗笑绮与园。",
      "老翁肝心等铁石，他年骨朽此固存。",
      "村沽虽薄亦取醉，起看江月倾金盆。"
    ]
  },
  {
    "id": "2e89e42007d9cc21cdcf3ad7217f0c59",
    "title": "晴和出游湖山间",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "日出气稍和，呼船渡烟津。",
      "微风西南来，水面生鱼鳞。",
      "适此一日佳，聊娱百年身。",
      "捋须俯船舷，一笑彼何人。",
      "闰馀春事早，已觉阳和新。",
      "梅花处处开，幽香袭衣巾。",
      "久病喜我出，问讯倾乡邻。",
      "舟回不须速，看涌白玉轮。"
    ]
  },
  {
    "id": "2e89e42007d9cc21eeef9266c70fb7f1",
    "title": "寄子虡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老自安故乡，况复触罪罟。",
      "五年三奉祠，每请幸听许。",
      "贫家似破屋，随事且撑拄。",
      "虽殊乞墦肉，已近掘野鼠。",
      "平生胆力薄，不敢犯张禹。",
      "有时一言失，恐惧气如缕。",
      "念此思挂冠，白首冀安处。",
      "吾儿哀乃翁，岁暮忍羁旅。",
      "何时得斗粟，归舍聊共煮。",
      "便草北关书，乞骸归卒伍。"
    ]
  },
  {
    "id": "2e89e42007d9cc21644a1f310244c794",
    "title": "书逆旅壁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "百忧袭暮年，怀抱日骚屑。",
      "虽云归故乡，何异万里客。",
      "穷冬迫寒饿，凛有在陈厄。",
      "驾言适近村，惨惨天欲雪。",
      "人沽村市酒，马啮山坡麦。",
      "旅炊杂沙土，得饱何暇择。",
      "手皲若龟兆，面槁无人色。",
      "士穷自其分，所幸全大节。",
      "功名已甑堕，身世真瓦裂。",
      "不学玉关人，饥鹰方夜掣。"
    ]
  },
  {
    "id": "2e89e42007d9cc21855786454e1681a5",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昨暮送客归，短棹过鲁墟。",
      "故庐有遗趾，青山绕墙隅。",
      "桑竹虽郁然，旧植已无馀。",
      "瓦砾不可求，而况屋壁书。",
      "系舟问邻人，搔首久踌躇。",
      "行当挂朝衣，躬耕返吾初。"
    ]
  },
  {
    "id": "2e89e42007d9cc218557864514ba8372",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我家释耒起，远自东封前。",
      "诗书守素业，蝉联二百年。",
      "长老日零落，念之心惕然。",
      "每恐后生辈，或为利欲迁。",
      "我少亦知学，蹭蹬及华颠。",
      "讼过岂不力，寿非金石坚。"
    ]
  },
  {
    "id": "2e89e42007d9cc2185578645325a7da0",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我壮已早衰，晨镜每惆怅。",
      "药物姑自持，耆老曷敢望。",
      "造物有乘除，贫悴博无恙。",
      "归乡更多感，朋旧尽凋丧。",
      "客来多避席，谓我丈人行。",
      "此意讵敢忘，报子以直谅。"
    ]
  },
  {
    "id": "2e89e42007d9cc2185578645e1172618",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士生始志学，固为圣人徒。",
      "人人可稷卨，世世皆唐虞。",
      "仰事与俯育，治道无绝殊。",
      "孔孟之所传，世俗顾谓迂。",
      "申韩尚刻薄，老庄竞虚无。",
      "尔车非不良，盍行九轨途。"
    ]
  },
  {
    "id": "2e89e42007d9cc2185578645093ffc76",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "江左谢太傅，高卧颇自喜。",
      "东山岂不佳，惜也终一起。",
      "阿坚偶自败，元子亦适死。",
      "区区疑谤中，勋业端有几。",
      "当时嘲小草，虽戏实中理。",
      "所以山中人，至今笑园绮。"
    ]
  },
  {
    "id": "2e89e42007d9cc21855786458e9ec613",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "家世本无年，甲子近一周。",
      "小子独何幸，七十今平头。",
      "往者收朝迹，亟欲求归休。",
      "厚恩许奉祠，得禄岁愈忧。",
      "三釜不及亲，顾为妻子留。",
      "何由洗此愧，欲挽天河流。"
    ]
  },
  {
    "id": "2e89e42007d9cc2185578645cb248308",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "高皇昔中兴，风雨躬沐栉。",
      "一士未尝遗，万里皆驰驲。",
      "廉听辟言路，虚怀询得失。",
      "孤臣实草芥，亦获对宣室。",
      "龙颜宛在目，德不报万一。",
      "桥山松柏寒，泪尽史臣笔。"
    ]
  },
  {
    "id": "2e89e42007d9cc218557864545387c5b",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "王师宿梁益，行台护诸将。",
      "腐儒忝辟书，万里至渭上。",
      "旌旗照关路，风雪暗戎帐。",
      "堂堂铁马阵，亹亹木牛饷。",
      "谁知骨相薄，空负心胆壮。",
      "回首二十年，抚事增悲怆。"
    ]
  },
  {
    "id": "2e89e42007d9cc2185578645776ee7e2",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "在昔祖宗时，风俗极粹美。",
      "人材兼南北，议论忘彼此。",
      "谁令各植党，更仆而迭起。",
      "中更夷狄祸，此风犹未已。",
      "臣不难负君，生者固卖死。",
      "傥筑太平基，请自厚俗始。"
    ]
  },
  {
    "id": "2e89e42007d9cc218557864550474900",
    "title": "岁暮感怀十首以馀年谅无几休日怆已迫为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "井地以养民，整整若棋画。",
      "初无甚贫富，家有五亩宅。",
      "哀哉古益远，祸始开阡陌。",
      "富豪役千奴，贫老无寸帛。",
      "困穷礼义废，盗贼起蹙迫。",
      "谁能讲古制，寿我太平脉。"
    ]
  },
  {
    "id": "2e89e42007d9cc21b3d20e1fd4c6161a",
    "title": "桐江哲上人以端砚遗子聿才寸馀而质甚奇天将雨辄先流泚予为效宛陵先生体作诗一首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾儿得岩砚，其径甫逾寸。",
      "奇哉掌握物，乃有琮璧润。",
      "器宝备才德，初不以形论。",
      "汝能志山林，怀之可嘉遁。"
    ]
  },
  {
    "id": "2e89e42007d9cc2165cc5360d9bcad90",
    "title": "赠应秀才",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "过宋不见元城公，渡淮不见陈了翁。",
      "当时人人皆太息，至今海内倾高风。",
      "老夫七十居乡县，龌龊龙钟何足见。",
      "辱君雪里来叩门，自说辛勤求识面。",
      "我得茶山一转语，文章切忌参死句。",
      "知君此外无他求，有求宁踏三山路。"
    ]
  },
  {
    "id": "2e89e42007d9cc21f99eadaea6d1ae5c",
    "title": "首春连阴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "入春十日九日阴，积雪未解雨复霪。",
      "西家船漏湖水涨，东家驴病街泥深。",
      "去秋宿麦不入土，今年米贵如黄金。",
      "老妪哭子那可听，僵死不覆黔娄衾。",
      "州家遣骑馈春酒，欲饮复止吾何心。",
      "出门空叹岁华速，已见微绿生高林。"
    ]
  },
  {
    "id": "2e89e42007d9cc21dd628e8ffb2ed7fb",
    "title": "夜坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "衰翁不出门，岁月过电雹。",
      "窗明地炉暖，袖手坐寂寞。",
      "可怜瓶中梅，烂漫几开落。",
      "小园亦数树，曾未破一萼。",
      "三更北风急，雨雪恐复作。",
      "且当勤举杯，莫恨浮蚁浊。"
    ]
  },
  {
    "id": "2e89e42007d9cc21cc2fb12386118db8",
    "title": "赠持钵道人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "青铁作小冠，白纻缝短褐。",
      "右扶九节杖，左执七缀钵。",
      "何尝有定止，到处可生活。",
      "惟有烈士心，白刃不能夺。",
      "相逢一笑粲，滞思得披豁。",
      "挥袂去若飞，跂望已天末。"
    ]
  },
  {
    "id": "2e89e42007d9cc21d3b0c4f90d7ffce8",
    "title": "雨夜书感二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "宦游四十年，归逐桑榆暖。",
      "皇恩念黎老，一官犹置散。",
      "春残桃李尽，风雨闭空馆。",
      "有怀无与陈，万事付酒碗。",
      "近代固多贤，吾意终不满。",
      "可怜杜拾遗，冒死明房琯。",
      "慷慨讵非奇，经纶恨才短。",
      "群胡穴中原，令人叹微管。"
    ]
  },
  {
    "id": "2e89e42007d9cc21d3b0c4f95606cc97",
    "title": "雨夜书感二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "儒生不自贵，执艺等卜祝。",
      "诗书定何物，为汝市爵禄。",
      "唐虞虽日远，凛凛犹在目。",
      "谁能举其要，治功端可复。",
      "平生粗知此，俯仰发已秃。",
      "一豪不获施，老病死岩谷。",
      "安知万世后，终无可封俗。",
      "愿广稽古心，端拱咨岳牧。"
    ]
  },
  {
    "id": "2e89e42007d9cc21eb2d15b936ffb03b",
    "title": "镜湖",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "躬耕蕲一饱，闵闵望有年。",
      "水旱适继作，斗米几千钱。",
      "镜湖泆已久，造祸初非天。",
      "孰能求其故，遗迹犹隐然。",
      "增卑以为高，培薄使之坚。",
      "坐复千载利，名托亡穷传。",
      "民愚不能知，仕者苟目前。",
      "吾言固应弃，悄怆夜不眠。"
    ]
  },
  {
    "id": "2e89e42007d9cc21283f1c24407a5b43",
    "title": "春晚书斋壁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "海棠已成雪，桃李不足言。",
      "纤纤麦被野，郁郁桑连村。",
      "稚蚕细如蚁，杜宇号朝昏。",
      "展墓秫饵美，坐社黍酒浑。",
      "早笋渐上市，青韭初出园。",
      "老夫下箸喜，尽屏鸡与豚。",
      "幽居亦何乐，且洗两耳喧。",
      "呼儿烧柏子，悠然坐东轩。"
    ]
  },
  {
    "id": "2e89e42007d9cc21715e47d0265749b2",
    "title": "晨起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "初日破苍烟，零乱松竹影。",
      "老夫起烧香，童子行汲井。",
      "平生水云身，不堕车马境。",
      "愿言学庞公，全家事幽屏。"
    ]
  },
  {
    "id": "2e89e42007d9cc21af7847a60d89171a",
    "title": "老疾戏自赠",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "年过七十日夜衰，羸然骨立不支持。",
      "一身百病作无时，饭且不足那论医。",
      "镜中之人定是谁，面骨突兀鬓成丝。",
      "买棺作冢计已迟，一旦宁免累诸儿。",
      "门前湖山可遨嬉，心虽欲往力不随。",
      "左车牙脱吁可悲，问汝何不食肉糜。"
    ]
  },
  {
    "id": "2e89e42007d9cc2156d0bd3cc2c958f1",
    "title": "夜坐闻湖中渔歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年嗜书竭目力，老去观书涩如棘。",
      "短檠油尽固自佳，坐守一窗如漆黑。",
      "渔歌袅袅起三更，哀而不怨非凡声。",
      "明星已高声未已，疑是湖中隐君子。"
    ]
  },
  {
    "id": "2e89e42007d9cc219bfb7ec6208e0dfd",
    "title": "自规",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陆君拙自谋，七十犹粝食。",
      "著书虽如山，身不一钱直。",
      "默自观我生，困弱良得力。",
      "转喉畏或触，唾面敢自拭。",
      "世路方未夷，机阱宁有极。",
      "但能常闭门，尊拳贷鸡肋。"
    ]
  },
  {
    "id": "2e89e42007d9cc211cef955dea63d47a",
    "title": "农家叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有山皆种麦，有水皆种粳。",
      "牛领疮见骨，叱叱犹夜耕。",
      "竭力事本业，所愿乐太平。",
      "门前谁剥啄，县吏徵租声。",
      "一身入县庭，日夜穷笞搒。",
      "人孰不惮死，自计无由生。",
      "还家欲具说，恐伤父母情。",
      "老人傥得食，妻子鸿毛轻。"
    ]
  },
  {
    "id": "2e89e42007d9cc21715e47d094ecf4dd",
    "title": "晨起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "青青水中萍，粲粲墙下草。",
      "开岁才几时，已叹春事老。",
      "鸣禽傍窗户，怪我倦幽讨。",
      "长吟感人怀，病枕起亦早。",
      "下床呼獠奴，浩荡恣洒扫。",
      "绿阴列苍石，芳樽得频倒。",
      "客来但与饮，谈天有何好。",
      "亦莫雕肺肝，吟哦学郊岛。"
    ]
  },
  {
    "id": "2e89e42007d9cc2111815a3969c96e64",
    "title": "春夏之交鸣鸟百族惟布谷声最悲急动人戏作十韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春风舍人去，陆子叹以惊。",
      "欲挽春使回，无奈布谷声。",
      "春亦何负汝，旦暮声不停。",
      "或谓布谷者，一气感使鸣。",
      "春老自当去，微禽彼何情。",
      "上天运四时，斗柄亦峥嵘。",
      "奈何独私春，欲使久不倾。",
      "南风吹众绿，一扫紫与赪。",
      "此时岂不佳，乃尔怀不平。",
      "勿作儿女态，起视东郊耕。"
    ]
  },
  {
    "id": "2e89e42007d9cc21e38c5f5bbfd13ea2",
    "title": "竹窗昼眠",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "初夏暑雨薄，但觉白日长。",
      "向来万里心，尽付一竹床。",
      "新笋出林表，森然羽林枪。",
      "时闻解箨声，灵府生清凉。",
      "平生喜昼眠，此志晚乃偿。",
      "安枕了无梦，孰为蝶与庄。",
      "徐起掬寒泉，中有菱丝香。",
      "清啸送落日，与世永相忘。"
    ]
  },
  {
    "id": "2e89e42007d9cc2110fb05d1f499d902",
    "title": "睡起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "虚堂四檐竹修修，朱夏正午如高秋。",
      "八尺风漪云碧裯，一榻宽如禹九州。",
      "屈信展转俱自由，息以两踵无与喉。",
      "世方窘若鱼吞钩，我独超然鹰脱韝。",
      "一物不向灵台留，非睡非觉以神游。",
      "青城紫阁多朋俦，相逢握手笑不休。"
    ]
  },
  {
    "id": "2e89e42007d9cc21dbff7ec9edde1fe4",
    "title": "观月",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "清风发疏林，皦月上素壁。",
      "悠然倚庭楯，爱此风月夕。",
      "人间好时节，俯仰成宿昔。",
      "少年不痛饮，老大空叹息。"
    ]
  },
  {
    "id": "2e89e42007d9cc21715e47d0be6043cb",
    "title": "晨起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "衰老少睡眠，睡晚觉常早。",
      "五更揽衣起，漏鼓犹考考。",
      "青灯耿孤影，不睡坐亦好。",
      "读尽一编书，南窗朝日杲。"
    ]
  },
  {
    "id": "2e89e42007d9cc21dd628e8f397ac2b5",
    "title": "夜坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "灯暗一室幽，鸟鸣四山静。",
      "道人坐倚壁，度此清夜永。",
      "少时志功名，痴绝如捕影。",
      "造物遗以穷，磨砻发深省。",
      "坐令盆盎浅，渺渺波万顷。",
      "虽未造道真，南辕终至郢。"
    ]
  },
  {
    "id": "2e89e42007d9cc2164a585ba56187f1d",
    "title": "雨中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风声如翻涛，雨点如撒菽。",
      "皇天念此老，一为洗烦促。",
      "呼童取短檠，聊展旧书读。",
      "凄然对孤影，感叹衰鬓秃。",
      "兀如老病马，关河久在目。",
      "伏枥虽已疲，连云思苜蓿。"
    ]
  },
  {
    "id": "2e89e42007d9cc21840cf5478f0aef7d",
    "title": "五月二十三夜记梦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜漏欲尽鸡初唱，梦到神仙信非妄。",
      "泉流直舂碧涧底，松根横走苍崖上。",
      "徐行林际遇飞桥，峭壁惊涛临万丈。",
      "非惟履崄足踸踔，已觉处忧神悄怆。",
      "空岩滴乳久化石，宝盖珠璎纷物象。",
      "鬼神惨澹疑欲搏，龙蜃蜿蜒谁敢傍。",
      "长眉老仙乘白云，握手授我绿玉杖。",
      "三生汝有世外缘，一念已断尘中障。",
      "虽云曩事不复忆，怜汝瞳子神犹王。",
      "何须更待熟金丹，从我归哉住昆阆。"
    ]
  },
  {
    "id": "2e89e42007d9cc21c18d6884616e0b3c",
    "title": "送叶尚书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "曩岁榜扁舟，万里归自蜀。",
      "五月下瞿唐，六月过浮玉。",
      "于时始识公，一笑忘暑毒。",
      "羽扇临清流，华觞跋红烛。",
      "一别十五年，去日如电速。",
      "孤生晚还朝，敛退惭陆陆。",
      "要津非所冀，见公心自足。",
      "斥归又七载，衰病将就木。",
      "造物哀其穷，公来位岳牧。",
      "每见语谆谆，与世异寒燠。",
      "圣朝方急贤，登用及钓筑。",
      "如公实旧德，顾岂待梦卜。",
      "初闻一札下，已报四辈趣。",
      "悬知新天子，虚怀须启沃。",
      "愿公论其大，始为天下福。",
      "即宣垂拱麻，宁复摛文宿。"
    ]
  },
  {
    "id": "2e89e42007d9cc21d035baa486ff017d",
    "title": "路傍曲三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "冷饭杂沙砾，短褐蒙霜露。",
      "黄叶满山邮，行人跨驴去。"
    ]
  },
  {
    "id": "2e89e42007d9cc21d035baa463c1021d",
    "title": "路傍曲三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "大道南北出，车轮无停日。",
      "彼岂皆奇才，我独饥至夕。"
    ]
  },
  {
    "id": "2e89e42007d9cc21d035baa4cf9e9e10",
    "title": "路傍曲三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "凄凉路傍曲，朱门人不知。",
      "秋街槐叶落，正是断肠时。"
    ]
  },
  {
    "id": "2e89e42007d9cc217446267bae1520ed",
    "title": "赠汪叔潜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "火云嵯峨如叠嶂，百病攻衰非一状。",
      "低檐小屋桑竹村，忽辱君来问亡恙。",
      "蹶然揽衣起闯门，裹饭仍烦远相饷。",
      "岁饥野外无供给，羞涩馀粮不盈盎。",
      "我守此穷三十年，尚恐死前无力量。",
      "君诚不以老弃予，苦语见规宜勿让。"
    ]
  },
  {
    "id": "2e89e42007d9cc21f9389adebdb18177",
    "title": "存养堂为汪叔潜作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "绛帐先生见处别，少年立节如冰雪。",
      "胸中凛凛万卷书，一字不为庸人说。",
      "存心养性以事天，人知不知渠晏然。",
      "穷经日夜废寝饭，不怕诸生嘲腹便。",
      "三旌五鼎俱忘想，致一工夫在存养。",
      "我今老病死即休，未死尚欲从公讲。"
    ]
  },
  {
    "id": "2e89e42007d9cc21bff27cbf885a0951",
    "title": "七月下旬得疾不能出户者十有八日病起有赋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋风吹海氛，气候颇不令。",
      "昏昏七十翁，扰扰半月病。",
      "著书殊未成，即死目不瞑。",
      "扶持赖药物，仅得全性命。",
      "雨添苔晕青，风入桐枝劲。",
      "深巷无人声，支颐发孤咏。"
    ]
  },
  {
    "id": "2e89e42007d9cc21e539e2b0e5c2353b",
    "title": "梦有饷地黄者味甘如蜜戏作数语记之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有客饷珍草，发奁惊绝奇。",
      "正尔取嚼龁，炮制不暇施。",
      "异香透昆仑，清水生玉池。",
      "至味不可名，何止甘如饴。",
      "儿稚喜语翁，雪颔生黑丝。",
      "老病失所在，便欲弃杖驰。",
      "晨鸡唤梦觉，齿颊馀甘滋。",
      "寄声山中友，安用求金芝。"
    ]
  },
  {
    "id": "2e89e42007d9cc212d050ee1e53347f3",
    "title": "书病",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "暮年虽病不甚剧，啜药啖粥犹自力。",
      "今年七月风眩作，儿子在前不能识。",
      "杯中药冷呼不醒，全家相顾无人色。",
      "昏昏但思向壁卧，虫臂鼠肝宁暇恤。",
      "医巫技殚欲敛手，天高鬼恶吁莫测。",
      "偶然得活出望外，扶杖下床犹屡踣。",
      "读书心在目力短，袖手坚坐到窗黑。",
      "无功禄食四十年，叹息此责何由塞。"
    ]
  },
  {
    "id": "2e89e42007d9cc211b2e92198026f48a",
    "title": "病后往来湖山间戏书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "周公居东三食新，夷吾在鲁丘厄陈。",
      "圣贤忧患尚如此，况我本是羁穷人。",
      "今秋危病辄不死，馀业自笑坚顽身。",
      "结茅所幸得佳处，石帆天镜无纤尘。",
      "扪萝峭壁上采药，腰斧长歌行负薪。",
      "寻僧独泛若耶月，携友共采湘湖莼。",
      "蠡亡范金陋勾践，斯颂刻石憎嬴秦。",
      "不如一酹禹祠去，恶衣菲食真吾邻。"
    ]
  },
  {
    "id": "2e89e42007d9cc21befc8d9b6c46393c",
    "title": "赠湖上父老十八韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一镜三百里，环以碧玉峰。",
      "天公赐我厚，极目为提封。",
      "烟收见石帆，雨霁望卧龙。",
      "嵯峨宝林塔，迢递天章钟。",
      "兴来思一出，霜晴及初冬。",
      "父老舍杖迎，衣冠颇严恭。",
      "语我相识久，幸未弃老农。",
      "间者传伏枕，喜闻足音跫。",
      "贫舍有盘餐，勿责异味重。",
      "荞饼新油香，黍酒瓮面浓。",
      "已遣买扑握，亦可致噞喁。",
      "愿公领此意，秣蹇聊从容。",
      "我起为太息，厚意敢不从。",
      "吾生行逆境，平地九折邛。",
      "况今又老退，如子岂易逢。",
      "但愿从今健，衰疾缓见攻。",
      "遇兴即扣门，草具烦炊舂。",
      "但恐乘月来，妨子睡味浓。"
    ]
  },
  {
    "id": "2e89e42007d9cc217ddbb6ce9c43f823",
    "title": "读杜诗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "城南杜五少不羁，意轻造物呼作儿。",
      "一门酣法到孙子，熟视严武名挺之。",
      "看渠胸次隘宇宙，惜哉千万不一施。",
      "空回英概入笔墨，生民清庙非唐诗。",
      "向令天开太宗业，马周遇合非公谁。",
      "后世但作诗人看，使我抚几空嗟咨。"
    ]
  },
  {
    "id": "2e89e42007d9cc21f2d3771b48bfa909",
    "title": "闻雁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "霜高木叶空，月落天宇黑。",
      "哀哀断行雁，来自关塞北。",
      "江湖稻粱少，念汝安得食。",
      "芦深洲渚冷，岁晚霰雪逼。",
      "不知重云外，何处避毕弋。",
      "我穷思远征，羡汝有羽翼。"
    ]
  },
  {
    "id": "2e89e42007d9cc21ae61a168a1c859fc",
    "title": "悲歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士如天马龙为友，云梦胸中吞八九。秦皇殿上夺白璧，项羽帐中撞玉斗。",
      "张纲本不问狐狸，董龙何足方鸡狗。风埃蹭蹬不自振，宝剑床头作雷吼。",
      "忆遇高皇识隆准，岂意孤臣空白首。即今埋骨丈五坟，骨会作尘心不朽。",
      "胡不为长星万丈扫幽州，胡不如昔人图复九世雠。",
      "封侯庙食丈夫事，龊龊生死真吾羞。"
    ]
  },
  {
    "id": "2e89e42007d9cc211bfe46a6612b0fe7",
    "title": "村饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吴中霣霜晚，冬草有未衰。",
      "坐令老病叟，遂失凋年悲。",
      "翩翩乌纱帽，袅袅残菊枝。",
      "虽无车马客，时与邻翁期。",
      "新醅压尚浑，雉兔亦及时。",
      "自觉胜渊明，但醉不赋诗。"
    ]
  },
  {
    "id": "2e89e42007d9cc21f8465d756107b9e1",
    "title": "镜湖西南有山曰外山民某氏居之其居少西小潭受飞泉群山环合真异境也为作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "汉东九十九重冈，武都九十九脉泉。",
      "岂如君家环翠阜，小潭佩玦声锵然。",
      "我欲从君乞庵地，开轩下看泉中天。",
      "金丹九转太多事，服水自可追飞仙。",
      "云孙相遇不相识，笑问尘世今何年。",
      "掬泉弄月清啸罢，却折玉井秋风莲。"
    ]
  },
  {
    "id": "2e89e42007d9cc21c7eebf5b1ffe171a",
    "title": "贫甚作短歌排闷",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "闲何阔，逢诸葛，畏人常忧不得活。",
      "事不谐，问文开，不蹋权门更可哀。",
      "即今白发如霜草，一饱茫然身已老。",
      "惟有躬耕差可为，卖剑买牛悔不早。",
      "年丰米贱身独饥，今朝得米无薪炊。",
      "地上去天八万里，空自呼天天岂知。"
    ]
  },
  {
    "id": "2e89e42007d9cc217198cff37b456d5d",
    "title": "过张王行庙",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "烈士生不遇，栖栖为旅人。",
      "英魂死不没，凛凛为明神。",
      "明神受帝命，庙食福我民。",
      "牲酒何足言，压抑姑少伸。",
      "火旱千里赤，与人下雷雨。",
      "洚水不反壑，谈笑出平土。",
      "善人锡之福，奸伪亦击汝。",
      "岂若世上人，吞声气如缕。"
    ]
  },
  {
    "id": "2e89e42007d9cc21b69b53b9a7baab54",
    "title": "秋月曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "旧时家住长安城，万户千门秋月明。",
      "紫陌朱楼歌吹海，酣宴不觉银河倾。",
      "受降城头更奇绝，莽莽平沙千里月。",
      "选兵夜出打番营，铁马蹴冰冰欲裂。",
      "塞月未落成功回，腰鼓横笛如春雷。",
      "长安高楼岂不乐，与此相去何辽哉。",
      "丈夫志在垂不朽，漆胡骷髅持饮酒。",
      "举头云表飞金盘，痛饮不用思长安。"
    ]
  },
  {
    "id": "2e89e42007d9cc21ae61a168e6c54b25",
    "title": "悲歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "感慨常自悲，发为穷苦辞。",
      "偪仄不少伸，梦中亦酸辛。",
      "脂车思远道，太息令人老。",
      "中原宋舆图，今乃传胡雏。",
      "此责在臣子，诸公其可已。",
      "谈笑复旧京，令人忆西平。"
    ]
  },
  {
    "id": "2e89e42007d9cc21c4b329eafb61d1dc",
    "title": "喜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一秋未雨冬未雪，坐使肺肝生客热。",
      "不惟裘褐藏箧笥，卧毯坐毡俱未设。",
      "樽中有酒不敢尝，小瓮黄齑却时啜。",
      "新春距今一月尔，便恐蝗生残宿麦。",
      "天公老手真可人，夜雨萧萧洗旱尘。",
      "北风吹雪定不晚，喜入三山汤饼碗。"
    ]
  },
  {
    "id": "2e89e42007d9cc2197819db811574a6d",
    "title": "自警",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生非金石，寿夭不自知。",
      "一日复一日，亦或至耄期。",
      "方其未死间，早夜勿自欺。",
      "嗟彼陷溺者，太山起毫厘。",
      "努力戒惰偷，尧舜可庶几。",
      "我今齿发弊，彊健复几时。",
      "一寸学古心，自视犹可为。",
      "鸡鸣推枕起，为善亦孳孳。",
      "天定终胜人，吾世或未衰。",
      "素业果有传，三复吾此诗。"
    ]
  },
  {
    "id": "2e89e42007d9cc21ecc592f1ccb14504",
    "title": "雨中熟睡至夕二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "拥炉听雨生睡思，涩眼瞢瞢惟欲闭。",
      "丈夫少壮要自力，饱食养慵真可愧。",
      "我今不睡欲何为，常恐儿曹落吾事。",
      "蛮毡纸帐方施行，五鼎八珍无此味。"
    ]
  },
  {
    "id": "2e89e42007d9cc21ecc592f1672082fd",
    "title": "雨中熟睡至夕二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少陵今雨无客至，寂寞衡门昼常闭。",
      "孝先酣枕梦周公，弟子虽嘲可无愧。",
      "世上纷纷荣辱多，不如睡中差省事。",
      "小儿忽报煎茶熟，起拥寒炉究馀味。"
    ]
  },
  {
    "id": "2e89e42007d9cc21f440fdd9e73f8fb0",
    "title": "正月六日作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "上天四序分寒燠，以渐相寻不相渎。",
      "今年立春七日耳，暖景温风何迫促。",
      "群蛙怒鸣蚊蚋出，蚍蜉插翅飞满屋。",
      "儿童便欲觅团扇，我亦汗垢思汤沐。",
      "山坡梅花常恨晚，一夕开尽如雪谷。",
      "篱边已放桃蕊红，庭下顿长萱芽绿。",
      "小人识浅喜欲舞，轻衫冷饼相追逐。",
      "春深疠鬼不贷人，此暖但忧非汝福。"
    ]
  },
  {
    "id": "2e89e42007d9cc21eb9109e83bde6f9c",
    "title": "寄题吴斗南玩芳亭",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北斗以南有吴侯，人物知非第二流。",
      "读书不放一字过，闭户忽惊双鬓秋。",
      "平生离骚读千遍，屈沱秭归要亲见。",
      "归来落笔愈惊人，宋玉景差俱北面。",
      "玩芳亭中兰茝芳，朝回解带春昼长。",
      "爱君忧国有奇作，坐令壮观还沅湘。",
      "老夫曩亦同此趣，甚欲闲题玩芳句。",
      "无奈生涯今已别，倒壑枯楠忘岁月。"
    ]
  },
  {
    "id": "2e89e42007d9cc21af467c16ed35231a",
    "title": "寒夜歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陆子七十犹穷人，空山度此冰雪晨。既不能挺长剑以抉九天之云，又不能持斗魁以回万物之春。",
      "食不足以活妻子，化不足以行乡邻。忍饥读书忽白首，行歌拾穗将终身。",
      "论事愤叱目若炬，望古踊跃心生尘。三万里之黄河入东海，五千仞之太华磨苍旻。",
      "坐令此地没胡虏，两京宫阙悲荆榛。谁施赤手驱蛇龙，谁恢天网致凤麟。",
      "君看煌煌艺祖业，志士岂得空酸辛。"
    ]
  },
  {
    "id": "2e89e42007d9cc2102394144f9f53235",
    "title": "陵霄花",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "庭中青松四无邻，陵霄百尺依松身。",
      "高花风堕赤玉盏，老蔓烟湿苍龙鳞。",
      "古来豪杰人少知，昂霄耸壑宁自期。",
      "抱才委地固多矣，今我抚事心伤悲。"
    ]
  },
  {
    "id": "2e89e42007d9cc21b98f554851e2a15d",
    "title": "丰年行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "南村北村春雨晴，东家西家地碓声。",
      "稻陂正满绿针密，麦陇无际黄云平。",
      "前年谷与金同价，家家涕泣伐桑柘。",
      "岂知还复有今年，酒肉如山赛春社。",
      "吏不到门人昼眠，老稚安乐如登仙。",
      "县前归来传好语，黄纸续放身丁钱。"
    ]
  },
  {
    "id": "2e89e42007d9cc210d7161adcbf65215",
    "title": "四月一日夜漏欲尽起坐达旦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春归不可留，斗柄已峥嵘。",
      "老至不可却，雪鬓森千茎。",
      "少年所读书，废忘如隔生。",
      "旧交死欲尽，存者万里程。",
      "高谈无与发，欲语辄吞声。",
      "悠悠一饱计，泯泯千载名。",
      "逝将山丘归，不见河雒清。",
      "挑灯坐待旦，揽笔衰涕倾。"
    ]
  },
  {
    "id": "2e89e42007d9cc21aa064e7a2ecf40af",
    "title": "蓬莱行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山峭插云海，楼高入烟霄。",
      "不知何宫殿，东望郁岧峣。",
      "是时青童君，初散通明朝。",
      "风涛中破裂，涌出黄金桥。",
      "授我玉芝房，服之尘念消。",
      "凡骨一朝换，八极坐可超。"
    ]
  },
  {
    "id": "2e89e42007d9cc21715e47d075e45928",
    "title": "晨起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "齿豁不可补，发脱无由栽。",
      "清晨明镜中，老色苍然来。",
      "馀年亦自惜，未忍付酒杯。",
      "抽架取我书，危坐阖复开。",
      "万世见唐尧，夔龙获亲陪。",
      "寥寥三千年，气象挽可回。",
      "岂以七尺躯，顾受世俗衰。",
      "道在无不可，廊庙均蒿莱。"
    ]
  },
  {
    "id": "2e89e42007d9cc21142813e8e3b5d5f6",
    "title": "村饮示邻曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "七年收朝迹，名不到权门。",
      "耿耿一寸心，思与穷友论。",
      "忆昔西戍日，孱虏气可吞。",
      "偶失万户侯，遂老三家村。",
      "朱颜舍我去，白发日夜繁。",
      "夕阳坐溪边，看儿牧鸡豚。",
      "雕胡幸可炊，亦有社酒浑。",
      "耳热我欲歌，四座且勿喧。",
      "即今黄河上，事殊曹与袁。",
      "扶义孰可遣，一战洗乾坤。",
      "西酹吴玠墓，南招宗泽魂。",
      "焚庭涉其血，岂独清中原。",
      "吾侪虽益老，忠义传子孙。",
      "征辽诏傥下，从我属櫜鞬。"
    ]
  },
  {
    "id": "2e89e42007d9cc21523a14af517dcfd4",
    "title": "二爱",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "结屋不袤丈，著身还有馀。",
      "破壁作小窗，亦足陈吾书。",
      "无酒当饮水，无肉当饭蔬。",
      "知止乃不殆，此语良非虚。",
      "古人造道处，正自无绝殊。",
      "愿君勿它求，且复爱吾庐。"
    ]
  },
  {
    "id": "2e89e42007d9cc21523a14afc30ec43d",
    "title": "二爱",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "门外秋水深，日日集鸥鹭。",
      "是岂相与期，正以同类故。",
      "残年过七十，朋旧半丘墓。",
      "非吾济世心，叹息莫予助。",
      "人生非金石，去日如脱兔。",
      "三复东野诗，独立悲岁暮。"
    ]
  },
  {
    "id": "2e89e42007d9cc212064d07afabbdc59",
    "title": "哭杜府君",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "叔高初过我，风度何玉立。",
      "超然众客中，可慕不待揖。",
      "入都多宾友，伯高数来集。",
      "质如琮璧润，气等芝兰袭。",
      "晚乃过仲高，午日晒行笠。",
      "匆匆遽别去，怅望空怏悒。",
      "有如此三高，青紫何足拾。",
      "岂无知之者，相视莫维絷。",
      "穷鱼虽相悯，可愧吐微湿。",
      "亦知尊公贤，何止盖乡邑。",
      "向风每拳拳，识面真汲汲。",
      "秋风忽闻讣，执书叹以泣。",
      "造门不自决，追悔今何及。",
      "又闻著书富，手泽溢巾笈。",
      "哀毁要无益，遗稿勤缀缉。"
    ]
  },
  {
    "id": "2e89e42007d9cc21bb23c28f7c1d3e39",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "独鹤还故乡，岿然但城郭。",
      "出门无与游，所至苦寂寞。",
      "裹饭事幽讨，此计殊不恶。",
      "薄暮宿渔家，苍烟带墟落。"
    ]
  },
  {
    "id": "2e89e42007d9cc21bb23c28f11456b9a",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "维舟入谷口，信步造异境。",
      "隔篱鸡犬声，满地梧楸影。",
      "瓦甑炊香稻，石泉汲新井。",
      "人间苦偪仄，爱此须臾景。"
    ]
  },
  {
    "id": "2e89e42007d9cc21bb23c28f341308e4",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老圃发如霜，见客能废锄。",
      "与坐使之年，自云八十馀。",
      "老身六朝民，草舍数世居。",
      "力守远祖言，一字不学书。"
    ]
  },
  {
    "id": "2e89e42007d9cc21bb23c28f82cd66a6",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "沿溪得茅店，酒旗出柴荆。",
      "杖头钱已空，一醉何由成。",
      "主人语郑重，手把瓮面清。",
      "劝我姑小留，溪鱼亦可烹。"
    ]
  },
  {
    "id": "2e89e42007d9cc21bb23c28f96de4027",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秦皇酒瓮边，古有钓鱼矶。",
      "我来必竟日，时挈双鲤归。",
      "白鹭真可人，常先孤棹飞。",
      "高咏江练句，令人忆玄晖。"
    ]
  },
  {
    "id": "2e89e42007d9cc21bb23c28f4e799cad",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "镜湖三百里，风止镜面平。",
      "持以照吾心，俗尘安得生。",
      "散发鸥鹭间，万事秋毫轻。",
      "谁能拂东绢，写我孤舟横。"
    ]
  },
  {
    "id": "2e89e42007d9cc21bb23c28f6f4bb014",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "朝发云根寺，暮宿烟际桥。",
      "冷萤湿不飞，潜鱼惊自跳。",
      "菱船歌袅袅，荻浦风萧萧。",
      "平明宿鸟起，我亦理归桡。"
    ]
  },
  {
    "id": "2e89e42007d9cc21bb23c28fcb8e2eb5",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古祠照沧波，老木閟云洞。",
      "轻舟不摇楫，正用一风送。",
      "汲井漱甘液，扫榻寓幽梦。",
      "所恨山未深，城笳听三弄。"
    ]
  },
  {
    "id": "2e89e42007d9cc21bb23c28fba94fcd8",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "禹穴探断简，樵风泛清溪。",
      "倒影森松桂，避船散凫鹥。",
      "尘中有异境，十里青玻璃。",
      "高塔忽招人，湖边日未低。"
    ]
  },
  {
    "id": "2e89e42007d9cc21bb23c28f8bc34032",
    "title": "舟中咏落景馀清晖轻桡弄溪渚之句盖孟浩然耶溪泛舟诗也因以其句为韵赋诗十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "溪行已清秋，还舍尚残暑。",
      "天公为解围，帘栊过疏雨。",
      "青蔬喜小摘，红粒亦新杵。",
      "一饱坐北轩，蘋花泣烟渚。"
    ]
  },
  {
    "id": "2e89e42007d9cc2152d1763ecd5b0705",
    "title": "雨夜读书二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风雨澒洞吞孤村，读书拥褐不出门。",
      "历观忠邪见肝肺，直与治乱穷根原。",
      "傅岩之野感帝梦，此事难以今人论。",
      "危冠长剑一见用，万里耕桑吾道尊。"
    ]
  },
  {
    "id": "2e89e42007d9cc2152d1763eeb74b4f7",
    "title": "雨夜读书二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一灯如萤雨潺潺，老夫读书蓬户间。",
      "但与古人对生面，那恨镜里凋朱颜。",
      "功名本来我辈事，人自蹭蹬天何悭。",
      "君看病骥瘦露骨，不思仗下思天山。"
    ]
  },
  {
    "id": "2e89e42007d9cc21f20f26d02cd0fa25",
    "title": "题桥南堂图",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生不识桥南路，闻道清流带烟树。",
      "今朝开卷一欣然，恍若身亲到其处。",
      "徐郎独立嶷如山，招不能来麾不去。",
      "旧居万瓦碧浮烟，结茅却就桥南住。",
      "雪尽春生水似蓝，想君清啸钓鱼庵。",
      "道上红尘高十丈，断无一点到桥南。"
    ]
  },
  {
    "id": "2e89e42007d9cc21c4df49ec234e6500",
    "title": "题吴参议达观堂堂榜盖朱希真所作也仆少亦辱知于朱公故尤感慨云",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "中原遗老雒川公，鬓须白尽双颊红。",
      "挥毫为君作斋榜，想见眼中馀子空。",
      "馀子碌碌何足数，独付庄周贾生语。",
      "看君践履四十年，始知此公不轻许。",
      "公今度世为飞仙，开卷使我神凛然。",
      "清时台省要才杰，诸公谁致雒川客。"
    ]
  },
  {
    "id": "2e89e42007d9cc2102958996c16dd770",
    "title": "陇头水",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陇头十月天雨霜，壮士夜枕绿沈枪。",
      "卧闻陇水思故乡，三更起坐泪数行。",
      "我语壮士勉自彊，男儿堕地志四方。",
      "裹尸马革固其常，岂若妇女不下堂。",
      "生逢和亲最可伤，岁辇金絮输胡羌。",
      "夜视太白收光芒，报国欲死无战场。"
    ]
  },
  {
    "id": "2e89e42007d9cc211709fcfe3ecf78a8",
    "title": "雪歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "黑云黯黯如翻鸦，急霰飒飒疑投沙。",
      "初闻万窍号地籁，已见六出飞天花。",
      "宁论异事吠群犬，且喜和气连千家。",
      "穿帘投隙矜妩媚，平坑塞谷迷谽谺。",
      "遥遥林塔出玉笋，渺渺江路蟠修蛇。",
      "扣门方拟贳邻酒，篝火更欲寻僧茶。",
      "悬知朝士集阙角，靴声入贺趋正衙。",
      "吾衰久矣尚何说，所幸一稔均幽遐。"
    ]
  },
  {
    "id": "2e89e42007d9cc2101f704c9375148be",
    "title": "病中作二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老躯百病集，颓然仰天呼。",
      "汝病勿怨天，药石幸可扶。",
      "寓形天地间，疾病谁能无。",
      "不从酒色来，病自无根株。",
      "但使元气在，虽剧行当苏。",
      "哀哉忿欲子，永弃元化炉。"
    ]
  },
  {
    "id": "2e89e42007d9cc2101f704c959d6f5a7",
    "title": "病中作二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "牧羊知治民，解牛得养生。",
      "一理傥造微，何事不可明。",
      "我老抱病久，颇窥古人情。",
      "唐尧授四时，帝道所以成。",
      "周家七百年，王业本农耕。",
      "造端无甚奇，至今称太平。",
      "人生正如此，默默要无营。",
      "心君但高拱，万物安能撄。"
    ]
  },
  {
    "id": "2e89e42007d9cc21be0567213607659f",
    "title": "北望",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "中原堕胡尘，北望但莽莽。",
      "耆年死已尽，童稚日夜长。",
      "羊裘左其衽，宁复记畴曩。",
      "岂无豪俊士，愤气塞穹壤。",
      "我欲友斯人，悲诧寄遐想。",
      "梦行黄河滨，云开见仙掌。"
    ]
  },
  {
    "id": "2e89e42007d9cc219ed112f62d7e3d06",
    "title": "上元夜作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "百年古谓风前烛，我逾七十饭不足。亦知生世无工拙，久向人间耐荣辱。",
      "今年上元灯满城，十里东风度丝竹。蓬窗湿薪不御寒，独取残书伴儿读。",
      "忽然得意见古人，半碗冻齑甘胜肉。书生盖棺事未定，论著傥存终见录。",
      "富贵无名岂胜数，意气空能骄世俗。君不见拄天拄地邢君牙，不如诗人穷瞎张太祝。"
    ]
  },
  {
    "id": "2e89e42007d9cc217ef4dff05f3bf5e7",
    "title": "长歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "不羡骑鹤上青天，不羡峨冠明主前。但愿少赊死，得见平胡年。",
      "一朝胡运衰，送死桑干川。胡星澹无光，龙庭为飞烟。",
      "西琛过葱岭，东戍逾朝鲜。巍巍天王都，九鼎奠涧瀍。",
      "万国朝未央，玉帛来联翩。黄头汝小丑，污我王会篇。",
      "尽诛非无名，不足烦戈鋋。还汝以旧职，牧羊辽海边。"
    ]
  },
  {
    "id": "2e89e42007d9cc21a25661f0903c35e9",
    "title": "读书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "两眼欲读天下书，力虽不迨志有馀。",
      "千载欲追圣人徒，慷慨自信宁免愚。",
      "置书不读谈虚无，谁其始为此创疽。",
      "古时泽被禽与鱼，博施所以为唐虞。",
      "正使老释信不诬，为我未免近杨朱。",
      "高轩大旆塞路衢，台阁尊显来于于。",
      "安得禹皋日陈谟，沾濡四表无焦枯。",
      "坐令事业见真儒，老农不恨老耕锄。"
    ]
  },
  {
    "id": "2e89e42007d9cc2182eefeb89b8bf7f6",
    "title": "书志",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "往年出都门，誓墓志已决。",
      "况今蒲柳姿，俯仰及大耋。",
      "妻孥厌寒饿，邻里笑迂拙。",
      "悲歌行拾穗，幽愤卧啮雪。",
      "千岁埋松根，阴风荡空穴。",
      "肝心独不化，凝结变金铁。",
      "铸为上方剑，衅以佞臣血。",
      "匣藏武库中，出参髦头列。",
      "三尺粲星辰，万里静妖孽。",
      "君看此神奇，丑虏何足灭。"
    ]
  },
  {
    "id": "2e89e42007d9cc2124d3d7c01ddc2c49",
    "title": "姜总管自筑墓舍名茧庵求诗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君不见赘翁退隐真皇时，茧室遗名星日垂。虽无豪士千车送，不愧高人一锸随。",
      "又不见贞观故人有王显，抵老摧颓不作茧。一时戏语今尚传，人生穷达谁能免。",
      "茧庵知君出游戏，寿过期颐乃常事。青松手种三千本，会看半空翻鼓吹。",
      "人老则衰君不然，快泻玉船鲸吸川。钓璜远祖应相似，八十方为筮仕年。"
    ]
  },
  {
    "id": "2e89e42007d9cc2186617575db61270b",
    "title": "一百五日行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一百五日东郊时，陂塘水满雨如丝。",
      "人家青烟不禁火，俚俗岂复思子推。",
      "旧坟年多木已拱，新坟积土高累累。",
      "老鸦飞鸣衔肉去，纸钱雨湿挂树枝。",
      "深松茂柏死自乐，地下应笑生人悲。",
      "眼中青山身后冢，此事决定君何疑。",
      "风吹云破日下照，小滩碎砾光陆离。",
      "停车暂憩道傍舍，解囊且补残春诗。"
    ]
  },
  {
    "id": "2e89e42007d9cc216c59fd3d43a9bce6",
    "title": "自伤",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "朝雨暮雨梅子黄，东家西家鬻兰香。",
      "白头老鳏哭空堂，不独悼死亦自伤。",
      "齿如败屐鬓如霜，计此光景宁久长。",
      "扶杖欲起辄仆床，去死近如不隔墙。",
      "世间万事俱茫茫，惟有进德当自强。",
      "往从二士饿首阳，千载骨朽犹芬芳。"
    ]
  },
  {
    "id": "2e89e42007d9cc215ec78f0f59110ea6",
    "title": "送严居厚弃官归建阳溪庄",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "曼容不过六百石，渊明仅留八十日。",
      "寥寥千载有两公，海内至今推绝识。",
      "放翁贪禄老始归，自今不作一钱直。",
      "见人勇退辄欣慕，亟欲起拜忘衰疾。",
      "吾庐近在官道傍，门外未扫车马迹。",
      "溪庄有地肯见分，会结茅斋傍青壁。"
    ]
  },
  {
    "id": "2e89e42007d9cc21f4fdac5333bf6c03",
    "title": "病起游近村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人摧颓绝造请，门设常关草生径。",
      "一年三百六十日，三百五十九日病。",
      "一日不病出忘归，绕村处处扣柴扉。",
      "水东溪友新酒熟，舍北园公菰菜肥。",
      "平生养气心不动，黜陟虽闻了如梦。",
      "从今病愈即相寻，共听糟床滴春瓮。"
    ]
  },
  {
    "id": "2e89e42007d9cc21f274c50378fbea3b",
    "title": "秋夜读书示儿子",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "久病少睡眠，往往中夕起。",
      "呼灯取书读，不能尽数纸。",
      "喟然置之叹，生世后阙里。",
      "持蠡欲测海，遽复迫老死。",
      "人生各有业，唐虞本吾事。",
      "诗书脱秦厄，天意固在此。",
      "异端塞穹壤，作俑孰为始。",
      "神禹逝不还，吾其如洚水。"
    ]
  },
  {
    "id": "2e89e42007d9cc211969f805bdc21592",
    "title": "晨起待子聿归",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人盥栉罢，坐待汝晨省。",
      "忽思隔重关，怀抱增耿耿。",
      "小雨暗北窗，谁与慰凄冷。",
      "卷书默袖手，奈此清昼永。",
      "悬知河桥下，亦已唤舴艋。",
      "长路归当饥，呼童具汤饼。"
    ]
  },
  {
    "id": "2e89e42007d9cc21b712ea0a50729d77",
    "title": "信笔二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾生本暂寓，无日不可死。",
      "区区迟速间，何地著愠喜。",
      "朝移一株石，暮引一脉水。",
      "是中亦何乐，一笑聊尔耳。"
    ]
  },
  {
    "id": "2e89e42007d9cc21b712ea0acbc83653",
    "title": "信笔二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有酒或一醉，无酒终日闲。",
      "雨足通南涧，木落见西山。",
      "饭饱出柴门，本散腰脚顽。",
      "偶然遇野人，笑语欲忘还。"
    ]
  },
  {
    "id": "2e89e42007d9cc21648589102feb120d",
    "title": "十一月二十二日夜待子聿未归",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寒炉火半销，坏壁灯欲死。人行篱犬吠，月出林鹊起。",
      "吾儿信偶非长路，老子可怜煎百虑。人人父子与我同，立朝勿遣交河戍。"
    ]
  },
  {
    "id": "2e89e42007d9cc21135349c6e6e444ad",
    "title": "送王季嘉赴湖南漕司主管官",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "它人作陵邑，榜笞朝暮急。王子乃不然，袖手万事集。",
      "它人西入都，竞裁丞相书。王子掉头去，长沙万里馀。",
      "问子谋身无乃左，凛如霜松姿磊砢。屈原贾谊死有灵，计此两人心独可。"
    ]
  },
  {
    "id": "2e89e42007d9cc21c98e31557025556b",
    "title": "兰",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "南岩路最近，饭已时散策。",
      "香来知有兰，遽求乃弗获。",
      "生世本幽谷，岂愿为世娱。",
      "无心托阶庭，当门任君锄。"
    ]
  },
  {
    "id": "2e89e42007d9cc2107ca28136ab9e3de",
    "title": "古梅",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "梅花吐幽香，百卉皆可屏。",
      "一朝见古梅，梅亦堕凡境。",
      "重叠碧藓晕，夭矫苍虬枝。",
      "谁汲古涧水，养此尘外姿。"
    ]
  },
  {
    "id": "2e89e42007d9cc218b3e8eb9cf464aa5",
    "title": "寄题连江陈氏拂石轩",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生闻说西江水，百丈奫沦深见底。",
      "渔舟来去白鸥飞，上有纶巾隐君子。",
      "作诗自许辈陶谢，啸傲烟云弄清泚。",
      "纷纷声利满人间，耳本不闻安用洗。",
      "李公过江号高流，逸气凛凛横清秋。",
      "沙边一笑偶邂逅，扫石荫松相献酬。",
      "浩歌声断七十载，尚寄万壑风飕飗。",
      "放翁老惫狂未歇，买船欲作西江游。"
    ]
  },
  {
    "id": "2e89e42007d9cc21b25991be6aa25445",
    "title": "题郭太尉金州第中至喜堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "安康甲第天下传，玉题绣井摩云烟。",
      "落成鼓吹震百里，意气欲压秦山川。",
      "第中筑堂最宏丽，奎画岌岌蛟龙缠。",
      "知公所喜在勇退，顾视解组如登仙。",
      "公心虽尔天未可，终倚北伐铭燕然。",
      "十年宿卫功第一，小却卧护长淮边。",
      "帐前犀甲罗十万，幕下珠履逾三千。",
      "愿公小缓高枕计，即今河雒犹腥膻。",
      "出师鸡鹿拥皂纛，画象麒麟峨玉蝉。",
      "是时公喜客亦乐，为公满泻黄金船。"
    ]
  },
  {
    "id": "2e89e42007d9cc218bc3653790da288c",
    "title": "与子虡子坦坐龟堂后东窗偶书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "时鸟朝暮鸣，芳草日夜生。",
      "春风舍我去，岁律俄峥嵘。",
      "缀簇茧白白，出陂稻青青。",
      "鸣机织苎葛，暑服亦已成。",
      "小儿结山房，窗户颇疏明。",
      "万事不挂眼，朱黄浩纵横。",
      "佳哉东北风，吹下读书声。",
      "功名讵敢望，且复慰父兄。"
    ]
  },
  {
    "id": "2e89e42007d9cc21811a1ff8a6c72430",
    "title": "大雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北风挟骄云，突起塞宇宙。",
      "赫日初未西，盼转失白昼。",
      "翻空黑帜合，列阵奇鬼斗。",
      "雨镞飞纵横，雷车助奔骤。",
      "平阶水入户，沟渎不能受。",
      "对面语不闻，持伞避屋漏。",
      "儿童抱图书，衣屦那暇救。",
      "纵暴理岂长，忽已收檐霤。",
      "比邻更相劳，捃拾如过寇。",
      "老子独痴顽，长歌对醇酎。"
    ]
  },
  {
    "id": "2e89e42007d9cc218616c54930b6cb38",
    "title": "东西家",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东家云出岫，西家笼半山。",
      "西家泉落涧，东家鸣佩环。",
      "相对篱数掩，各有茆三间。",
      "芹羹与麦饭，日不废往还。",
      "儿女若一家，鸡犬意自闲。",
      "我亦思卜邻，馀地君勿悭。"
    ]
  },
  {
    "id": "2e89e42007d9cc21b11fe487002ed4b4",
    "title": "感秋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋色关河外，秋声天地间。",
      "壮士感此时，朝镜凋朱颜。",
      "一身寄空谷，万里梦天山。",
      "噫呜怒眦裂，愤激悲涕潸。",
      "古来真龙驹，未必置天闲。",
      "长松倒涧壑，委弃同蓁菅。",
      "得志未可测，谈笑济时艰。",
      "凛然出师表，一字不可删。"
    ]
  },
  {
    "id": "2e89e42007d9cc21569d299e70cecd0f",
    "title": "北窗试笔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老来日月速，去若弦上箭。",
      "方看出土牛，已复送巢燕。",
      "清晨觅缣衣，正午废纨扇。",
      "北窗小雨馀，盆山郁葱茜。",
      "病体为之轻，一笑玩笔砚。",
      "虽无颜柳工，挥洒亦忘倦。",
      "纸穷墨渐燥，蛇蚖争入卷。",
      "属儿善藏之，勿遣俗子见。"
    ]
  },
  {
    "id": "2e89e42007d9cc21e9d7a4fffbc2ed7b",
    "title": "秋日独酌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "草木秋始繁，黄碧照篱落。",
      "虽云各有时，意绪终索莫。",
      "老人固多感，对此聊命酌。",
      "风霜肃万物，过雁在寥廓。",
      "吾当识其大，微物不足托。",
      "何以豁旷怀，短章可时作。"
    ]
  },
  {
    "id": "2e89e42007d9cc2120cc993898d4d556",
    "title": "夙兴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "草堂风雨少睡眠，骨冷始觉非壮年。",
      "水鸟长鸣声戛然，庭中栖鸦亦已翩。",
      "老人清饿如龟蝉，起坐甚爱小窗妍。",
      "一生宦游膏火煎，归来杜门气粗全。",
      "人看虽不直一钱，知我自有穹穹天。",
      "赋诗稿成弃不传，残钟断磬知谁编。"
    ]
  },
  {
    "id": "2e89e42007d9cc2190eb261693d67e86",
    "title": "秋赛",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "柳姑庙前烟出浦，冉冉萦空青一缕。须臾散作四山云，明日来为社公雨。",
      "小巫屡舞大巫歌，士女拜祝肩相摩。芳茶绿酒进杂遝，长鱼大胾高嵯峨。",
      "常年徵科烦棰楚，县家血湿庭前土。妻啼儿号不敢怨，期会常忧累官府。",
      "今年家家有馀粟，县符未下输先足。木刻吏，蒲作鞭。",
      "自然粟帛如流泉，储积不愁无九年。"
    ]
  },
  {
    "id": "2e89e42007d9cc2136d4207cf67db7f3",
    "title": "寄题周丞相平园",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "先生道心平如砥，秋毫忿欲何曾起。",
      "漫将周易著床头，本不洗心那洗耳。",
      "先生国论如砥平，三朝倚之作权衡。",
      "泰阶两两元不动，自然万里无欃枪。",
      "如今归来曲肱卧，世事无穷俱看破。",
      "不栽桃李不锄兰，山僧野叟时来过。",
      "吾侪七十固已寿，更到期颐亦何有。",
      "倘知生死本自平，拈放一边如把酒。"
    ]
  },
  {
    "id": "2e89e42007d9cc2105501b50d806e54f",
    "title": "雨三日歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋风戒寒雨三日，空村无人暮萧瑟。",
      "北窗书生万卷书，齿豁头童真可惜。",
      "轮囷新蟹黄欲满，磊落香橙绿堪摘。",
      "兴来尚能气吞酒，诗成不觉泪渍笔。",
      "士生蓬矢射四方，扫平河雒吾侪职。",
      "湖中隐士倘可逢，握手与君谈至夕。"
    ]
  },
  {
    "id": "2e89e42007d9cc21b02d81372a708456",
    "title": "村舍",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "过埭六七里，并江三四家。",
      "潮生鱼沪短，风起鸭船斜。",
      "世守桑麻业，长无市井哗。"
    ]
  },
  {
    "id": "2e89e42007d9cc216362f2f9018a442b",
    "title": "秋晴见天际飞鸿有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "新晴天宇色正青，群鸿高鶱在冥冥。",
      "儿童相呼共仰视，我亦扶杖来中庭。",
      "丰年到处稻粱满，胡不暂下栖沙汀。",
      "应须江海寄旷快，肯为霜雪嗟飘零。",
      "书生可笑不自喜，憔悴久剪笼中翎。",
      "鸥波万里每愧杜，鹤化千载知非丁。",
      "风前哀号漫激烈，月下孤影常竛竮。",
      "诗成欲写复懒去，诵似溪友声泠泠。"
    ]
  },
  {
    "id": "2e89e42007d9cc2158bf5b4699280777",
    "title": "病雁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "芦洲有病雁，雪霜摧羽翰。",
      "不辞道路远，置身湖海宽。",
      "稻粱亦满目，鸣声自辛酸。",
      "我正与此同，百忧双鬓残。",
      "东归忽十载，四忝侍祠官。",
      "虽云幸得饱，早夜不敢安。",
      "乃知学者心，羞愧甚饥寒。",
      "读我病雁篇，万钟均一箪。"
    ]
  },
  {
    "id": "2e89e42007d9cc21c7bf0cf42469b02b",
    "title": "秋穫歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "墙头累累柿子黄，人家秋穫争登场。",
      "长碓捣珠照地光，大甑炊玉连村香。",
      "万人墙进输官仓，仓吏䏑冷不暇尝。",
      "讫事散去喜若狂，醉卧相枕官道傍。",
      "数年斯民阨凶荒，转徙沟壑殣相望。",
      "县吏亭长如饿狼，妇女怖死儿童僵。",
      "岂知皇天赐丰穰，亩收一钟富万箱。",
      "我愿邻曲谨盖藏，缩衣节食勤耕桑。",
      "追思食不餍糟糠，勿使水旱忧尧汤。"
    ]
  },
  {
    "id": "2e89e42007d9cc219a6c448f38651a5d",
    "title": "晨镜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "晨起览清镜，有叟鬓已皤。",
      "馘黄色类栀，面皱纹如靴。",
      "熟视但惊叹，初不相谁何。",
      "久乃稍醒悟，举手自摩挲。",
      "与汝周旋久，流年捷飞梭。",
      "生当老病死，求脱理则那。",
      "切勿彊撑拄，据鞍效廉颇。",
      "惟须勤把酒，暂遣衰颜酡。"
    ]
  },
  {
    "id": "2e89e42007d9cc217431df06c06d2bbc",
    "title": "秋霁遣怀",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陆生少日心胆壮，万里凭陵寄疏放。",
      "玉关曾誓马革裹，沧海岂忧鱼腹葬。",
      "人生富贵本细事，钓筑逢时俱将相。",
      "正令不遇亦何慊，药镵丹炉老青嶂。",
      "今年秋晚苦多雨，三十六溪新绿涨。",
      "极知世事不足论，霁日小舟行可榜。"
    ]
  },
  {
    "id": "2e89e42007d9cc21df9f26efa06dc19f",
    "title": "屏迹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔者航涛江，云山迎我东。",
      "击楫誓江神，永托冥冥鸿。",
      "十年桑榆暖，万事马牛风。",
      "迩来愈屏迹，庭户深蒿蓬。",
      "就瓮挹新醅，傍畦撷晚菘。",
      "邻曲或念我，小鲜亦时供。",
      "喟然抚几叹，恨今已龙钟。",
      "向使早十年，何愧柴桑翁。"
    ]
  },
  {
    "id": "2e89e42007d9cc212a80dcb8f3317c5a",
    "title": "风雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风雨从北来，万木皆怒号。",
      "入夜殊未止，声乱秋江涛。",
      "渺然老书生，白头卧蓬蒿。",
      "闭门不敢出，裂面风如刀。",
      "邻人闵我寒，墙头过浊醪。",
      "时哉一昏醉，新橙宜蟹螯。"
    ]
  },
  {
    "id": "2e89e42007d9cc21a89f77cf2c8499cc",
    "title": "吴体寄张季长",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "九月十月天雨霜，江南剑南途路长。",
      "平生故人阻携手，万里一书空断肠。",
      "人生彊健已难恃，世事变迁那可常。",
      "两家子孙各长大，他年穷达毋相忘。"
    ]
  },
  {
    "id": "2e89e42007d9cc2150d6b1b49e637707",
    "title": "雨夜感旧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雨来猛打窗，灯暗犹照壁。",
      "老人耿不寐，抚事悲夙昔。",
      "风生桔柏渡，马病金牛驿。",
      "袅枝猿下饮，登树熊自掷。",
      "危巢窥鹘栖，深雪见虎迹。",
      "至今清夜梦，犹想嶓山碧。",
      "废弃谢功名，老疾辍行役。",
      "赋诗虽不工，聊用慰今夕。"
    ]
  },
  {
    "id": "2e89e42007d9cc2140135b97ce36ec92",
    "title": "夜闻落叶",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我行出柴门，初喜春草生。",
      "俯仰几何时，落叶终夜声。",
      "嗟我日益老，抱疾况未平。",
      "晨兴就盥栉，顾亦彊支撑。",
      "斋中有两童，熟视不能名。",
      "定非张睢阳，大笑颓冠缨。",
      "死至人所同，此理何待评。",
      "但有一可恨，不见复两京。"
    ]
  },
  {
    "id": "2e89e42007d9cc214e40381bb6c03898",
    "title": "冬夜作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饥鼠窥残灯，寒犬踏枯叶。",
      "小室拥燎炉，清笳下危堞。",
      "老人素多疾，举动常畏怯。",
      "衣裘视寒燠，日夜自调燮。",
      "食必按本草，下箸未尝辄。",
      "体安疾自去，药石无此捷。",
      "敢学李轻车，霸亭夜游猎。",
      "况如马新息，万里听鸢跕。",
      "欲求神气住，先戒事物接。",
      "宁为子光喑，不效啬夫喋。",
      "明晨一杯粥，趺坐横白氎。",
      "无鱼何足道，为尔歌长铗。"
    ]
  },
  {
    "id": "2e89e42007d9cc218b9819be8c3ea80e",
    "title": "感旧二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君不见资中名士有李石，八月秋涛供笔力。初为博士不暖席，晚补台郎俄复斥。",
      "诸公熟睨亦太息，摧压至死终不惜。生前何曾一钱直，没后遗文价金璧。",
      "后之视今犹视昔，此事诚非一朝夕。山城旧庐暗荆棘，羸然诸孙守坟籍。",
      "抚孤我负朋友责，万里诗成泪空滴。"
    ]
  },
  {
    "id": "2e89e42007d9cc218b9819be864564b0",
    "title": "感旧二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君不见蜀师浑甫字伯浑，半生高卧蟆颐村。才不得施道则尊，死已骨朽名犹存。",
      "文章落笔数千言，上友离骚下招魂。望之眉宇何轩轩，高谈浩若洪河翻。",
      "范尹敬如绮与园，方饰羔雁登衡门。小人谤伤实不根，妄指拱璧求瑕痕。",
      "穷通在公岂足论，浮云终散朝阳暾。安得此老起九原，入赞国论苏黎元。"
    ]
  },
  {
    "id": "2e89e42007d9cc2124c33b43efbda050",
    "title": "寿考如富贵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寿考如富贵，初亦不自知。",
      "邂逅偶不死，亦或至期颐。",
      "予少多疾恙，五十已遽衰。",
      "齿摇颔须白，萧然蒲柳姿。",
      "俯仰忽二纪，卧病实半之。",
      "富贵不可求，寿亦岂汝私。",
      "万事付自然，孰为乐与悲。",
      "惟当老益学，易箦以为期。"
    ]
  },
  {
    "id": "2e89e42007d9cc2121fa01dcca7e22f5",
    "title": "治圃",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "槁蔓残芜满幽圃，多具锄耰课僮竖。",
      "非惟吾圃要剪除，亦恐尔辈成惰窳。",
      "老桂盘壑饱风霜，修篁当轩弄烟雨。",
      "一松孤立信豪杰，两槐对植如宾主。",
      "珍禽拣枝春欲动，蠹穴扫空吾甚武。",
      "蘼芜芽蘖已暗长，甘菊根芽亦潜吐。",
      "山姜涧蒲乃微草，露叶参差看仰俯。",
      "世间安得有遗才，位置要须令得所。"
    ]
  },
  {
    "id": "2e89e42007d9cc218abc348355962e7e",
    "title": "三山杜门作歌五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我生学步逢丧乱，家在中原厌奔窜。淮边夜闻贼马嘶，跳去不待鸡号旦。",
      "人怀一饼草间伏，往往经旬不炊爨。呜呼乱定百口俱得全，孰为此者宁非天。"
    ]
  },
  {
    "id": "2e89e42007d9cc218abc3483bec78a91",
    "title": "三山杜门作歌五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "高宗下诏传神器，嗣皇御殿犹挥涕。当时获缀鹓鹭行，百寮拜舞皆歔欷。",
      "小臣疏贱亦何取，即日趋召登丹陛。呜呼桥山岁晚松柏寒，杀身从死岂所难。"
    ]
  },
  {
    "id": "2e89e42007d9cc218abc34831cbe6053",
    "title": "三山杜门作歌五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "中岁远游逾剑阁，青衫误入征西幕。南沮水边秋射虎，大散关头夜闻角。",
      "画策虽工不见用，悲咤那复从军乐。呜呼人生难料老更穷，麦野桑村白发翁。"
    ]
  },
  {
    "id": "2e89e42007d9cc218abc3483328402d0",
    "title": "三山杜门作歌五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "晚入南宫典笺奏，滥陪太史牛马走。忽然名在白简中，一棹还家倾腊酒。",
      "十年光阴如电雹，绿蓑黄犊从邻叟。呜呼古来肮脏例倚门，况我本自安丘园。"
    ]
  },
  {
    "id": "2e89e42007d9cc218abc3483f3b4b6e4",
    "title": "三山杜门作歌五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "宽恩四赋仙祠禄，每忍惭颜救枵腹。五秉初辞官粟红，一瓢自酌岩泉绿。",
      "天公乘除不负汝，宿疾微平岁中熟。呜呼字字细读逍遥篇，此去八十有几年。"
    ]
  },
  {
    "id": "2e89e42007d9cc2190fde11644a67953",
    "title": "记戊午十一月二十四夜梦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "街南酒楼粲丹碧，万顷湖光照山色。",
      "我来半醉蹑危梯，坐客惊顾闻飞屐。",
      "长绦短帽黄絁裘，从一山童持药笈。",
      "近传老仙尝过市，此翁或是那可识。",
      "逡巡相语或稽首，争献名樽冀馀沥。",
      "我欲自言度不听，亦复轩然为专席。",
      "高谈方纵惊四座，不觉邻鸡呼梦破。",
      "人生自欺多类此，抚枕长谣识吾过。"
    ]
  },
  {
    "id": "2e89e42007d9cc21ede5317cdcbb7e54",
    "title": "三山卜居今三十有三年矣屋陋甚而地有馀数世之后当自成一村今日病少间作诗以示后人二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "印累累，绶若若，换君朱颜君不觉。",
      "冠如箕，剑拄颐，苍头庐儿笑君痴。",
      "不如短褐归乡舍，上毕租庸下婚嫁。",
      "横陂引水莳禾黍，高陆犁荒种桑柘。",
      "比邻毕出观夜场，老稚相呼作春社。",
      "鸡争舂米茅檐底，犬吠行人槿篱罅。",
      "数椽幸可传子孙，此地它年名陆村。",
      "藜羹一饱能世守，殊胜养牛并上尊。"
    ]
  },
  {
    "id": "2e89e42007d9cc21ede5317c930477c2",
    "title": "三山卜居今三十有三年矣屋陋甚而地有馀数世之后当自成一村今日病少间作诗以示后人二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "再见封侯未为快，一掷成卢安用再。",
      "世间得意固多矣，堪笑穷人事常败。",
      "我生出仕四十年，寸进恰如船上埭。",
      "即今卧病茅檐里，回首穷通竟何在。",
      "荆山之下玉抵鹊，两京春荠论斤卖。",
      "苏秦煌煌佩六印，尼父栖栖厄陈蔡。",
      "玄保美官辄见思，东野出门常有碍。",
      "躬耕至老岂不佳，子孙当以吾为戒。"
    ]
  },
  {
    "id": "2e89e42007d9cc218ee050559b601bd3",
    "title": "赠燕",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "燕来我何喜，感此中春时。",
      "燕去亦何有，无奈凋年悲。",
      "四序如循环，万物更盛衰。",
      "我亦寓斯世，如客会当归。",
      "骊车已在门，恋恋终何为。",
      "达人付无心，欣厌两俱非。",
      "岂有天壤间，会合无别离。",
      "对花不烂醉，燕子笑汝痴。"
    ]
  },
  {
    "id": "2e89e42007d9cc21b0546f6359050efc",
    "title": "雨闷示儿子",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东吴春雨多，略无三日晴。",
      "蒙蒙平野暗，淅淅空阶声。",
      "百花雨中尽，三月未闻莺。",
      "重裘坐奥室，时序真强名。",
      "亦欲借驴出，泥淖沾衣缨。",
      "抚事每累欷，浊醪聊独倾。",
      "景运今方开，关辅一日平。",
      "我家本好畴，灞浐可躬耕。",
      "买酒新丰市，看花下杜城。",
      "会当与汝辈，藉草作清明。"
    ]
  },
  {
    "id": "2e89e42007d9cc21b6ec2322bb2b7aab",
    "title": "夜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "空阶雨声夜转急，壁疏窗破凄风入。",
      "一灯袅袅吹欲灭，老生独傍书架立。",
      "取书欲读辄复休，却行出门搔白头。",
      "市楼卖酒日千斛，众人皆乐君胡忧。"
    ]
  },
  {
    "id": "2e89e42007d9cc21c4b329ea73820005",
    "title": "喜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "幽人睡觉夜未央，四檐悬溜声浪浪。",
      "乐哉甘澍及时至，九衢一洗尘沙黄。",
      "明朝邻曲各欢喜，赛庙沽酒刲猪羊。",
      "不劳轣辘蹋龙骨，转盼白水盈陂塘。",
      "呼儿扫地设菅席，与汝一醉歌时康。",
      "岂惟磨镰待收麦，小甑已觉吴粳香。"
    ]
  },
  {
    "id": "2e89e42007d9cc211d88796377b8e73f",
    "title": "两翁歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君不见塞上失马翁，马去安知不为福。又不见新丰折臂翁，臂废身全老乡国。",
      "陆翁多难类两翁，著书满屋身愈穷。十年力耕遇水旱，老不能耕年始丰。",
      "人言翁穷可闵笑，霍食鹑衣天所料。翁方自谓实幸民，对人抱膝惟清啸。",
      "即今群公佐明主，长剑拄颐来接武。向非老病又不才，纵欲归休宁见许。"
    ]
  },
  {
    "id": "2e89e42007d9cc21715e47d031beeb19",
    "title": "晨起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "清晨推枕起，盥面吾事足。",
      "岂无扫洒役，出市待归仆。",
      "小餐亦已省，尚进药盈掬。",
      "整衣登北堂，危坐巾一幅。",
      "徐行梧楸阴，爱此雨馀绿。",
      "幽鸟东山来，锵鸣若琴筑。",
      "静听兴未阑，稚子报饭熟。",
      "欣然往从之，宁计食不肉。"
    ]
  },
  {
    "id": "2e89e42007d9cc21dd628e8ff779a2dd",
    "title": "夜坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仲夏苦郁蒸，既夕热未解。",
      "浴罢坐柴门，汲井痛扫洒。",
      "覆野天穹穹，垂地星磊磊。",
      "明河落无声，北斗低饮海。",
      "三更缺月升，草木尽光彩。",
      "渔舟在何许，断续闻欸乃。",
      "百忧集老境，坐叹双鬓改。",
      "谁能拥雕戈，遗虏何足醢。"
    ]
  },
  {
    "id": "2e89e42007d9cc21d2cd396a3b5d4e10",
    "title": "蜉蝣行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蜉蝣至细能知时，舂风硙雨占无遗。",
      "蜻蜓满空乃不知，庭除一出无归期。",
      "乐哉蜻蜓高下飞，蜉蝣未尽何忧饥。",
      "檐间蜘蛛亦伺汝，吐丝织网腹如鼓。"
    ]
  },
  {
    "id": "2e89e42007d9cc214e272913a86ad886",
    "title": "望霁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜雨勿厌空阶声，天公欲作明朝晴。",
      "明朝甲子最畏雨，榜舟入市闻古语。",
      "今年雨旸俱及时，麦已入仓云四垂。",
      "雨来不驶亦不迟，大点如菽细如丝。",
      "徐徐云开见杲日，晚禾吹花早禾实。",
      "但令有米送官仓，豆饭藜羹甘似蜜。"
    ]
  },
  {
    "id": "2e89e42007d9cc2105ef2f5502773aec",
    "title": "久雨路断朋旧有相过者皆不能进",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年风雨多，平陆成沮洳。",
      "吾庐地尤下，积水环百步。",
      "客从城市来，熟视却复去。",
      "僮奴笑欲倒，伞屐知无路。",
      "计其各还家，对灶燎衣裤。",
      "嗟予久退藏，蓬藋生庭户。",
      "谁如数子贤，裹饭肯来顾。",
      "清言虽不接，亦足慰迟暮。"
    ]
  },
  {
    "id": "2e89e42007d9cc21084329bf99c17adf",
    "title": "夜闻姑恶",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "湖桥东西斜月明，高城漏鼓传三更。",
      "钓船夜过掠沙际，蒲苇萧萧姑恶声。",
      "湖桥南北烟雨昏，两岸人家早闭门。",
      "不知姑恶何所恨，时时一声能断魂。",
      "天地大矣汝至微，沧波本自无危机。",
      "秋菰有米亦可饱，哀哀如此将安归。"
    ]
  },
  {
    "id": "2e89e42007d9cc21460ff854c337fe58",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我本杞菊家，桑苎亦吾宗。",
      "种艺日成列，喜过万户封。",
      "今年夏雨足，不复忧螟虫。",
      "归耕殆有相，所愿天辄从。"
    ]
  },
  {
    "id": "2e89e42007d9cc21460ff854aadba8c4",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "中春农在野，蚕事亦随作。",
      "手种临安青，可饲蚕百箔。",
      "累累茧满簇，绎绎丝上篗。",
      "老子虽安眠，衣帛可无怍。"
    ]
  },
  {
    "id": "2e89e42007d9cc21460ff8545175078b",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "舍北作蔬圃，敢辞灌溉劳。",
      "轮囷瓜瓠熟，珍爱敌豚羔。",
      "晨餐戒厨人，全项净去毛。",
      "虽云发客笑，亦足慰老饕。"
    ]
  },
  {
    "id": "2e89e42007d9cc21460ff8549ba391c5",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "舍南种胡麻，三日幸不雨。",
      "晨起亲按行，已见青覆土。",
      "穷人如意少，喜色漏眉宇。",
      "儿童勿惰偷，造物不负汝。"
    ]
  },
  {
    "id": "2e89e42007d9cc21460ff8546122cc8b",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "五月新面成，六月甘瓜熟。",
      "作曲及良时，火见金始伏。",
      "悬知桑落后，醅面醲如粥。",
      "再拜谢天公，无功叨美禄。"
    ]
  },
  {
    "id": "2e89e42007d9cc21460ff854b0f6f749",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "折莲酿作醯，采豆治作酱。",
      "开历揆日时，汲井涤瓮盎。",
      "上奉时祭须，下给春耕饷。",
      "咨尔后之人，岁事不可旷。"
    ]
  },
  {
    "id": "2e89e42007d9cc21460ff85446d090ea",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东山石上茶，鹰爪初脱韝。",
      "雪落红丝硙，香动银毫瓯。",
      "爽如闻至言，馀味终日留。",
      "不知叶家白，亦复有此不。"
    ]
  },
  {
    "id": "2e89e42007d9cc21460ff854a7ecacff",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "逢人乞药栽，郁郁遂满园。",
      "玉芝来天姥，黄精出云门。",
      "丹茁雨后吐，绿叶风中翻。",
      "活人吾岂能，要有此意存。"
    ]
  },
  {
    "id": "2e89e42007d9cc21460ff854f0459474",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我居大泽中，一舟不可无。",
      "短篷挟两桨，疾若波中凫。",
      "来往菰芦村，按行瓜芋区。",
      "浮家亦可乐，何必爱吾庐。"
    ]
  },
  {
    "id": "2e89e42007d9cc21460ff85499f3361f",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "军兴尚戎衣，冠带谢褒博。",
      "秃巾与小袖，顾影每怀怍。",
      "及今反士服，始觉荣天爵。",
      "出入阡陌间，终身有馀乐。"
    ]
  },
  {
    "id": "2e89e42007d9cc21460ff854a0444eaf",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "读书乃一癖，我亦不自知。",
      "坐书穷至老，更欲传吾儿。",
      "吾儿复当传，百世以为期。",
      "君看北山公，太行尚可移。"
    ]
  },
  {
    "id": "2e89e42007d9cc21460ff8541d92b26d",
    "title": "村舍杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "爵禄九鼎重，名义一羽轻。",
      "人见共如此，吾道何由行。",
      "湖山有一士，无人知姓名。",
      "时时风月夕，遥闻清啸声。"
    ]
  },
  {
    "id": "2e89e42007d9cc217c540cb070b106b8",
    "title": "余读元次山与瀼溪邻里诗意甚爱之取其间四句各作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北起成孤峰，东蟠作幽谷。",
      "中有十馀家，芦藩映茆屋。",
      "土肥桑柘茂，雨饱麻豆熟。",
      "比邻通有无，井税先期足。",
      "烟中语相答，月下歌相续。",
      "儿童不识字，未必非汝福。"
    ]
  },
  {
    "id": "2e89e42007d9cc217c540cb038bd1353",
    "title": "余读元次山与瀼溪邻里诗意甚爱之取其间四句各作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "泉声百步闻，泉脉高下通。",
      "潺湲乱云外，屈曲明月中。",
      "八月稻登场，引之作机舂。",
      "羡流灌蔬畦，全家饱芥菘。",
      "洗沐及浣濯，蚤暮靡不供。",
      "斗水百忧宽，悲哉杜陵翁。"
    ]
  },
  {
    "id": "2e89e42007d9cc217c540cb06cf0a352",
    "title": "余读元次山与瀼溪邻里诗意甚爱之取其间四句各作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "黄茆持覆屋，溪石运作垣。",
      "桑麻有馀地，家家养龙孙。",
      "春雷初起蛰，切玉供盘餐。",
      "一朝解风箨，叆叇苍云屯。",
      "我来倚拄杖，恐是辟疆园。",
      "千亩倘可致，封君何足言。"
    ]
  },
  {
    "id": "2e89e42007d9cc217c540cb03973fff3",
    "title": "余读元次山与瀼溪邻里诗意甚爱之取其间四句各作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "千钱买轻舟，不复从人借。",
      "樵苏晨入市，盐酪夕还舍。",
      "岂惟载春秧，亦足穫秋稼。",
      "有时醉村场，老稚相枕藉。",
      "常侵落月行，不畏恶风吓。",
      "无为诧轩车，此乐予岂暇。"
    ]
  },
  {
    "id": "2e89e42007d9cc21c4b329eaa6e1d380",
    "title": "喜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "去年禹庙归梅梁，今年黑虹见东方。",
      "巫言当丰十二岁，父老相告喜欲狂。",
      "插秧正得十日雨，高下到处水满塘。",
      "六月欲尽日杲杲，造物已命摧骄阳。",
      "夕云如豚渡河汉，占书共谓雨至祥。",
      "南山雷车载膏泽，枕上忽送声淋浪。",
      "猛思浊酒大作社，更想红稻初迎霜。",
      "六十日白最先熟，食新且领晨炊香。"
    ]
  },
  {
    "id": "2e89e42007d9cc215aef3c4c8e87c1a5",
    "title": "喜雨歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "不雨珠，不雨玉，六月得雨真雨粟。",
      "十年水旱食半菽，民伐桑柘卖黄犊。",
      "去年小稔已食足，今年当得厌酒肉。",
      "斯民醉饱定复哭，几人不见今年熟。"
    ]
  },
  {
    "id": "2e89e42007d9cc219863c7cd1e613b94",
    "title": "老学庵井",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老学庵北井，六月寒如冰。大旱不涸雨不增，凛如人以常德称。",
      "日济千人不骄矜，置而不汲渠自澄。辘轳三丈青丝绳，对之已足凉肺膺。",
      "使我终日卧曲肱，顾谓此井真良朋。荡除炎歊却尘垢，宜有鬼神来护守。",
      "呜呼泾水一石泥数斗，正使逢时亦何有。"
    ]
  },
  {
    "id": "2e89e42007d9cc217ef4dff07b503a41",
    "title": "长歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我无四目与两口，但在人间更事久。",
      "死生元是开阖眼，祸福正如翻覆手。",
      "消磨日月几緉屐，陶铸唐虞一杯酒。",
      "既非狗马要盖帷，那计风霜悴蒲柳。",
      "灶突无烟今又惯，龟蝉与我成三友。",
      "判知青史无功名，只用忍饥垂不朽。"
    ]
  },
  {
    "id": "2e89e42007d9cc21b6ec232265950e7d",
    "title": "夜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "浓云如泼墨，急雨如飞镞。",
      "激电光入牖，奔雷势掀屋。",
      "漏湿恐败书，起视自秉烛。",
      "移床顾未暇，盆盎苦不足。",
      "不如卷茵席，少忍待其复。",
      "飞萤方得意，熠熠相追逐。",
      "姑恶独何怨，菰丛声若哭。",
      "吾歌亦已悲，老死终碌碌。"
    ]
  },
  {
    "id": "2e89e42007d9cc2102b2637904c500fa",
    "title": "昔人有画醉僧醉道士醉学究者皆见于传记及歌诗中予暇日为各赋一首醉僧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "残雪覆枯颅，手扶短楖栗。送酒无苏州，一醉未易得。",
      "青旗猎猎秋风吹，长瓶一吸亦足奇。但办道傍常醉倒，不须解作藏真草。"
    ]
  },
  {
    "id": "2e89e42007d9cc2102b2637951bdf7a6",
    "title": "昔人有画醉僧醉道士醉学究者皆见于传记及歌诗中予暇日为各赋一首醉僧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "落托在人间，经旬不火食。醉后上江楼，横吹苍玉笛。",
      "大口如盆眼如电，九十老人从小见。曾携一鹤过岳阳，满城三日闻酒香。"
    ]
  },
  {
    "id": "2e89e42007d9cc2102b26379013ee34a",
    "title": "昔人有画醉僧醉道士醉学究者皆见于传记及歌诗中予暇日为各赋一首醉僧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "圣师饮百觚，俨然常斋庄。弟子习礼馀，兕觥跻公堂。",
      "至今遗风被洙泗，诸生雅歌老儒醉。衣冠简朴未可轻，安知中无鲁二生。"
    ]
  },
  {
    "id": "2e89e42007d9cc21a8d1e2b6d165b36a",
    "title": "溪上小酌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "岸帻出篱门，投竿俯溪濑。",
      "鱼聚忽千百，鸟鸣时一再。",
      "新凉社瓮香，亦有雉兔卖。",
      "欢言洗杯酌，又破止酒戒。"
    ]
  },
  {
    "id": "2e89e42007d9cc21cd3f9515731562f8",
    "title": "读旧稿有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我少则嗜书，于道本无得。",
      "譬如昌歜芰，乃自性一癖。",
      "老来百事废，惟此尚自力。",
      "岂惟绝庆吊，乃至忘寝食。",
      "吟哦杂诵咏，不觉日既夕。",
      "文辞顾浅懦，望古空太息。",
      "世俗不可解，更为著金石。",
      "收敛固已迟，虽悔终何益。",
      "君看老农夫，法亦传后稷。",
      "持此少自宽，陶然送馀日。"
    ]
  },
  {
    "id": "2e89e42007d9cc210fff14fa9e9b0e8f",
    "title": "急雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "云从西南兴，风自东北至。",
      "老农占雨候，速若屈伸臂。",
      "乱点俄打窗，新凉已生袂。",
      "经旬苦肺渴，得此亦少慰。",
      "呼儿持故襦，买酒具一醉。",
      "薄言煮园蔬，雉兔未可议。"
    ]
  },
  {
    "id": "2e89e42007d9cc21a25661f005489382",
    "title": "读书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生爱客如爱书，力虽不逮意有馀。",
      "门前车马久扫迹，老病又与黄卷疏。",
      "人情冷暖可无问，手不触书吾自恨。",
      "今年入秋风雨频，灯火得凉初可近。",
      "年过七十眼尚明，天公成就老书生。",
      "旧业虽衰犹不坠，夜窗父子读书声。"
    ]
  },
  {
    "id": "2e89e42007d9cc21622e3c376141a216",
    "title": "薪米偶不继戏书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仕官不谐农失业，败屋萧萧书数箧。",
      "藜羹不糁未足嗟，爨灶无薪扫枯叶。",
      "丈夫穷空自其分，饿死吾肩未尝胁。",
      "世间大有乞墦人，放翁笑汝骄妻妾。"
    ]
  },
  {
    "id": "2e89e42007d9cc2174c73ad04e04096b",
    "title": "牧牛儿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "溪深不须忧，吴牛自能浮。",
      "童儿踏牛背，安稳如乘舟。",
      "寒雨山陂远，参差烟树晚。",
      "闻笛翁出迎，儿归牛入圈。"
    ]
  },
  {
    "id": "2e89e42007d9cc21106477feff4b4410",
    "title": "醉中书怀",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "既老心愈空，新凉体差健。",
      "登山每嗔扶，对案亦强饭。",
      "平生百事懒，惟酒不待劝。",
      "迨此桑落时，一醉适我愿。",
      "羸然云水身，本非朱紫楦。",
      "少犹耻枉尺，老敢欺方寸。",
      "但令死瞑目，馀事何足论。",
      "不见鹿门翁，全家事潜遁。"
    ]
  },
  {
    "id": "2e89e42007d9cc21cfbf5b088b673249",
    "title": "村邻会饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陆子白首安耕桑，乐事遽数乌能详。",
      "长罗家家雪作面，画楫处处青分秧。",
      "迎荻船归潮入浦，祈蚕会散月满廊。",
      "有时邻曲苦招唤，茅檐扫地罗壶觞。",
      "堆盘珍脍似河鲤，入鼎大脔胜胡羊。",
      "披绵黄雀曲糁美，斫雪紫蟹椒橙香。",
      "老人饱食可无患，摩挲酒瓮与饭囊。",
      "儿孙扶侍递相送，笑语无间歌声长。",
      "人间哀乐不可常，掠剩有鬼在汝傍。",
      "常忧水旱虞螟蝗，力行孝悌招丰穰。"
    ]
  },
  {
    "id": "2e89e42007d9cc2156d3ed1359c7e50d",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "皇天本无心，万物各有时。",
      "飞鸿何预人，南翔每如期。",
      "仰看霜露坠，俯观草木衰。",
      "英英篱下菊，秀色独满枝。",
      "岂无一樽酒，相与斟酌之。",
      "耋老天所佚，行歌复何疑。"
    ]
  },
  {
    "id": "2e89e42007d9cc2156d3ed13c270e27f",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "暑退财几时，忽已迫霜露。",
      "西风一何厉，落叶纷满路。",
      "老翁衰可笑，日夜念墐户。",
      "衣裘先关怀，膏火亦当具。",
      "酒尤不可缓，倾听糟床注。",
      "供盘柿栗耳，何敢议雉兔。"
    ]
  },
  {
    "id": "2e89e42007d9cc2156d3ed137ad3a04a",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雨滴大梧叶，风转孤蓬窠。",
      "秋色固凄怆，二物感人多。",
      "日月行黄道，倏过如飞梭。",
      "大计百年间，贵贱俱销磨。",
      "东家及西舍，更代哭与歌。",
      "若无杯中物，如此摇落何。"
    ]
  },
  {
    "id": "2e89e42007d9cc2156d3ed13a0c4b9c6",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "身如行脚僧，放包即为家。",
      "家如道边店，萧然寄天涯。",
      "居室如小舟，风扉橹讴哑。",
      "坐傍陈琴书，庭下栽杂花。",
      "俭陋虽可笑，在我则已奢。",
      "何以善吾生，念念思无邪。"
    ]
  },
  {
    "id": "2e89e42007d9cc2156d3ed13973795a7",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "遇酒幸一醉，遇饭幸一饱。",
      "或遇空无时，岂复有他巧。",
      "乡邻哀其穷，叩户馈糜麨。",
      "欣然出舍傍，菘韭青落爪。",
      "饥羸曾未起，吟讽已稍稍。",
      "袖手北窗前，枯肠困搜搅。"
    ]
  },
  {
    "id": "2e89e42007d9cc2156d3ed130b50f07d",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋高天薄寒，夹衣已出笥。",
      "团团素纨扇，时至自当弃。",
      "明年机中练，与我亦何异。",
      "宫妾感物悲，此岂丈夫事。",
      "吾曹一出门，所遇皆有义。",
      "夷齐死千年，高风邈难嗣。"
    ]
  },
  {
    "id": "2e89e42007d9cc2156d3ed13f85de734",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "辟尘当以犀，濯缨当以水。",
      "龟堂一炷香，世念去如洗。",
      "人生天地间，太仓一稊米。",
      "哀哉不自悟，役役以至死。",
      "孰能从我游，趺坐燔柏子。",
      "夜半清磬声，悠然从定起。"
    ]
  },
  {
    "id": "2e89e42007d9cc2156d3ed13ae03aa60",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "改朔甫再宿，月见西南隅。",
      "纤纤一银钩，挂空疑有无。",
      "我行青枫岸，远水浮双凫。",
      "新寒入短衣，感此风霜初。",
      "颇欲呼小艇，东村行芋区。",
      "衣薄且言归，烟火望吾庐。"
    ]
  },
  {
    "id": "2e89e42007d9cc2156d3ed13bc41e796",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "短蓑榜轻舟，时过野僧舍。",
      "长衫挂数珠，亦入法华社。",
      "平生无拣择，生死均早夜。",
      "馀年犹几何，久已付造化。",
      "常嫌乐天佞，却肯退之骂。",
      "君看佛骨表，自是无生话。"
    ]
  },
  {
    "id": "2e89e42007d9cc2156d3ed13944f48df",
    "title": "秋怀十首末章稍自振起亦古义也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔闻关中，水深土平旷。",
      "泾渭贯其间，沃壤谁与抗。",
      "桑麻郁千里，黍林高一丈。",
      "潼华临黄河，古出名将相。",
      "沦陷七十年，北首增惨怆。",
      "犹期垂老眼，一睹天下壮。"
    ]
  },
  {
    "id": "2e89e42007d9cc21ae081142cf15066f",
    "title": "九月七日子坦子聿俱出敛租谷鸡初鸣而行甲夜始归劳以此诗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仲秋谷方登，螟生忽告饥。",
      "艰难冀一饱，俯仰事已非。",
      "贷粮助耕耘，客主更相依。",
      "一旦忽如此，欲语涕屡挥。",
      "共敛螟之馀，存者牛毛稀。",
      "吾儿废书出，辛苦幸庶几。",
      "夜半闻具舟，怜汝露湿衣。",
      "既夕不能食，念汝戴星归。",
      "手持一杯酒，老意不可违。",
      "秫瘦酒味薄，食少鸡不肥。",
      "颇闻吴中熟，多稼彻王畿。",
      "亦欲就饱处，无羽能奋飞。",
      "官富哀我民，榜笞方甚威。",
      "渠亦岂得已，抚事增歔欷。"
    ]
  },
  {
    "id": "2e89e42007d9cc21bafbec25b278a421",
    "title": "无酒叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "不用塞黄河，不用出周鼎。但愿酒满家，日夜醉不醒。",
      "不用冠如箕，不用印如斗。但愿身强健，朝暮常饮酒。",
      "造物不少恕，虐戏逐段新。坐令古铜榼，经月常生尘。",
      "平生得酒狂无敌，百幅淋漓风雨疾。造物欲以醒困之，此老醒狂君未知。"
    ]
  },
  {
    "id": "2e89e42007d9cc21a25661f0708ff01c",
    "title": "读书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古人已死书独存，吾曹赖书见古人。",
      "后之视今犹视古，吾书未泯要有取。",
      "贾生痛哭汉文时，至今读之有馀悲。",
      "魏徵嘻笑封德彝，生亦岂责绛灌知。",
      "穷秋风雨卧孤馆，万世悠悠百年短。",
      "垂死成功亦未晚，安知无人叹微管。"
    ]
  },
  {
    "id": "2e89e42007d9cc21d73b97235c5574ec",
    "title": "六经",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "六经圣所传，百代尊元龟。",
      "谆谆布方册，一字不汝欺。",
      "抱书入家塾，自汝儿童时。",
      "老乃幸不验，愚哉死何悲。"
    ]
  },
  {
    "id": "2e89e42007d9cc21d73b97234cce91d6",
    "title": "六经",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秦人燔六经，非与经为仇。",
      "方其勇决时，亦为子孙谋。",
      "敛金铸巨人，岂复畏锄耰。",
      "千载恶名在，尚与黄河流。"
    ]
  },
  {
    "id": "2e89e42007d9cc2197f12ac858ca3eee",
    "title": "灯下读书戏作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾生如蠹鱼，亦复类熠耀。",
      "一生守断简，微火寒自照。",
      "区区心所乐，那顾世间笑。",
      "闭门谢俗子，与汝不同调。"
    ]
  },
  {
    "id": "2e89e42007d9cc21ff6c38d5005413e4",
    "title": "老叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "八十未满七十馀，山巅水涯一丈夫。",
      "长鸣未免似野鹤，生意欲尽如枯株。",
      "临安宫阙经营初，银鞍日日醉西湖。",
      "不须细数旧酒徒，当时儿童今亦无。"
    ]
  },
  {
    "id": "2e89e42007d9cc21d8c8d8b927578741",
    "title": "拟古四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "牛迹可使圜，羊角可使直。",
      "惟使刚者柔，造物不可得。",
      "世方贵软熟，刚实不可为。",
      "为刚死道傍，已矣何所悲。"
    ]
  },
  {
    "id": "2e89e42007d9cc21d8c8d8b9a8f8a0f0",
    "title": "拟古四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君看一絇丝，能得几日络。",
      "君思几州铁，打此一大错。",
      "目前岂不快，后悔将奈何。",
      "我非通神明，比汝更事多。"
    ]
  },
  {
    "id": "2e89e42007d9cc21d8c8d8b97af63ced",
    "title": "拟古四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "宁忍千日饥，野葛不可烹。",
      "宁枉百里途，捷径不可行。",
      "自古风俗坏，善士亦沦胥。",
      "橘柚禹包贡，后世称木奴。"
    ]
  },
  {
    "id": "2e89e42007d9cc21d8c8d8b9fe146803",
    "title": "拟古四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "坐卧北窗下，百事废不治。",
      "脱粟与大布，衣食裁自支。",
      "温饱岂不欲，违道予心悲。",
      "地下见先人，所冀尚有辞。"
    ]
  },
  {
    "id": "2e89e42007d9cc21851bbf396c8517a1",
    "title": "洪雅葛仙砚",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "异砚出汉嘉，温润苍玉质。",
      "因形作兽背，得墨如点漆。",
      "才高德亦全，终月不更笔。",
      "蛮溪大沱辈，乌敢相甲乙。",
      "从我归吴中，略计将万日。",
      "摩拂不去手，有若琴在膝。",
      "名晦知者稀，体重盗计窒。",
      "惟当草太玄，不污管商术。"
    ]
  },
  {
    "id": "2e89e42007d9cc217cd040701dc6ed05",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君子亦有慕，不慕要路津。",
      "君子亦有耻，不耻贱与贫。",
      "风俗未唐虞，诗书非一秦。",
      "展转不能瞑，卧听鸡唱晨。"
    ]
  },
  {
    "id": "2e89e42007d9cc217cd040702417c7e6",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天下不难一，孰能凝使坚。",
      "自古功已成，或散如飞烟。",
      "惟唐用房魏，规模三百年。",
      "至今河潼路，过者犹泫然。"
    ]
  },
  {
    "id": "2e89e42007d9cc217cd04070a38e4ca1",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "汉祸始外戚，唐乱基宦寺。",
      "小人计已私，颇复指他事。",
      "公卿恬骇机，关河入危涕。",
      "草茅岂无人，死抱经世志。"
    ]
  },
  {
    "id": "2e89e42007d9cc217cd040700121c72a",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "成童入乡校，所愿为善士。",
      "富贵本邂逅，不遇亦已矣。",
      "生轻名义重，固守当以死。",
      "堂堂七尺躯，勿使污青史。"
    ]
  },
  {
    "id": "2e89e42007d9cc217cd040704c90375f",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "劲风东北来，茆屋吹欲裂。",
      "出门有奇观，湖上千峰雪。",
      "日高炊未具，岁晚衣百结。",
      "士岂无一长，所要全大节。"
    ]
  },
  {
    "id": "2e89e42007d9cc217cd0407098ea46ab",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾常慕昔人，石介与王令。",
      "挑灯读其文，奋起失衰病。",
      "吾徒宗六经，崇雅必放郑。",
      "人众何足云，少忍待天定。"
    ]
  },
  {
    "id": "2e89e42007d9cc217cd04070b78341d7",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "郊居四十年，草木日夜长。",
      "乔松已偃盖，稚松出蓁莽。",
      "儒生学仁义，敢废自培养。",
      "郁郁栋梁姿，拔地当百丈。"
    ]
  },
  {
    "id": "2e89e42007d9cc217cd0407028f92637",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仕如柳柳州，笺奏典仪曹。",
      "君恩笃始终，赐骸老东皋。",
      "历观亲党间，如我亦已遭。",
      "世世当敛退，里门不须高。"
    ]
  },
  {
    "id": "2e89e42007d9cc217cd04070b9a8cd9d",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "镜湖有隐者，莫知何许人。",
      "出与风月游，居与猿鸟邻。",
      "似生结绳代，或是葛天民。",
      "我欲往从之，烟波浩无津。"
    ]
  },
  {
    "id": "2e89e42007d9cc217cd040709f1e1561",
    "title": "冬日读白集爱其贫坚志士节病长高人情之句作古风十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "卜日家祭灶，牲肥酒香清。",
      "分胙虽薄少，要是邻里情。",
      "众起寿主人，一觥潋滟倾。",
      "气衰易成醉，睡觉窗已明。"
    ]
  },
  {
    "id": "2e89e42007d9cc219b42bce228551e96",
    "title": "饥寒吟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜寒每达旦，怀抱安得宽。",
      "朝饥或过午，忍此良亦难。",
      "饥寒诚吾忧，忧有甚饥寒。",
      "弹琴不终曲，推去发永叹。",
      "大儿破绿襦，三岁待一官。",
      "小儿学耕稼，饭牛歌夜阑。",
      "老翁垂八十，扪壁行蹒跚。",
      "傍观勿嘲笑，穷死心所安。"
    ]
  },
  {
    "id": "2e89e42007d9cc21652fcdccc32d23b2",
    "title": "书幸二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "富贵不可为，祸机发须臾。",
      "贫贱不可为，饥寒死路衢。",
      "我亦贫贱者，死期幸少纾。",
      "春雨两耕犊，西畴破烟芜。",
      "秋风一钓舟，南浦宿菰蒲。",
      "辛勤异退之，亦复有屋庐。",
      "堂北凿明窗，可以陈琴书。",
      "文章不传世，自适亦有馀。"
    ]
  },
  {
    "id": "2e89e42007d9cc21652fcdcc56236ef6",
    "title": "书幸二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我身匪兕虎，岂是旷野物。",
      "生非洪水时，胡为在巢窟。",
      "向来三入朝，薄命不黔突。",
      "未尝识许史，况敢交平勃。",
      "沧波渺黏天，远逐轻鸥没。",
      "今年君恩厚，幸许赐骸骨。",
      "既逃申公钳，又异卞和刖。",
      "放怀歌呜呜，宁暇书咄咄。"
    ]
  },
  {
    "id": "2e89e42007d9cc21e53426a59f553385",
    "title": "己未冬至",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人畏添岁，每叹时序速。",
      "今朝阳始生，在易得来复。",
      "扶衰奉先祭，拜起赖童仆。",
      "儿曹亦寿我，鱼兔随事足。",
      "欢言为一醉，家酿及新熟。",
      "占年当得稔，喜笑动邻曲。",
      "冀从宿麦始，载重车折轴。",
      "明年秋社时，处处餍酒肉。"
    ]
  },
  {
    "id": "2e89e42007d9cc21d6ea0165d090df3b",
    "title": "冬至夜坐作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一阳萌生从此日，老人坚坐午达夕。浑浑上溯河流黄，赫赫内视神珠赤。",
      "爱如婴儿未离乳，危若游丝袅千尺。君不见宣房塞河百万人，一旦横流由蚁隙。"
    ]
  },
  {
    "id": "2e89e42007d9cc216f2ea71a1da2baa7",
    "title": "对酒怀丹阳成都故人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "劳生常羡髑髅乐，死时却悔生时错。",
      "花前有酒不肯狂，回首朱颜已非昨。",
      "君看古来贤达人，终日饮酒全其真。",
      "世间万事竟何有，金樽翠杓差关身。",
      "放翁少日无凡客，飞觞纵乐皆豪杰。",
      "清歌一曲梁尘起，腰鼓百面春雷发。",
      "故人仙去蓬莱宫，鸾丝凤竹醉春风。",
      "石帆山下孤舟雪，一段清愁付此翁。"
    ]
  },
  {
    "id": "2e89e42007d9cc21dd1b2288d02cc59e",
    "title": "人日东园",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "岁首未入春，风气已稍和。",
      "我睡意慵起，如此鸣禽何。",
      "驾言之东园，落梅亦已多。",
      "江南无坚冰，绿池生微波。",
      "挹彼蒲萄醅，酌我鹦鹉螺。",
      "虽无丝与竹，倚树自高歌。",
      "矫首东南望，稽山郁嵯峨。",
      "儿曹幸力穑，老子得婆娑。"
    ]
  },
  {
    "id": "2e89e42007d9cc21e335cb5cd55ca0c6",
    "title": "逆旅行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古者谓死为归人，此身未死均是客。",
      "家为逆旅身在途，久寓遽归初不择。",
      "逆旅相看随薄厚，非意相干宁足责。",
      "世间何处无溪山，得酒尽醉当堕帻。",
      "傍观嘲诮亦其宜，东海定非蠡可测。"
    ]
  },
  {
    "id": "2e89e42007d9cc21b90c888da6e3a50b",
    "title": "开岁半月湖村梅开无馀偶得五诗以烟湿落梅村为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "断岸通别浦，孤舟入春烟。",
      "与梅本无期，忽到醉眼边。",
      "折花插纱帽，花重觉帽偏。",
      "居人空巷看，疑是湖中仙。"
    ]
  },
  {
    "id": "2e89e42007d9cc21b90c888dc828c888",
    "title": "开岁半月湖村梅开无馀偶得五诗以烟湿落梅村为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我来梅花村，倚杖久伫立。",
      "惜哉风雨馀，零落绿苔湿。",
      "往年赋诗人，去袂不可执。",
      "明朝梅亦空，感旧百忧集。"
    ]
  },
  {
    "id": "2e89e42007d9cc21b90c888d622a102e",
    "title": "开岁半月湖村梅开无馀偶得五诗以烟湿落梅村为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "斗柄忽东指，开尽湖边梅。",
      "伟观天下无，四顾雪千堆。",
      "时至当敛退，勿受晓角催。",
      "安知桃李辈，于子无嫌猜。"
    ]
  },
  {
    "id": "2e89e42007d9cc21b90c888d17ff9fdc",
    "title": "开岁半月湖村梅开无馀偶得五诗以烟湿落梅村为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昨日春已来，盎盎满江村。",
      "落梅亦多情，点点浮清樽。",
      "语离聊一醉，不恨村酒浑。",
      "人生共如此，已矣两忘言。"
    ]
  },
  {
    "id": "2e89e42007d9cc211c5401e556765dd1",
    "title": "上元雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "城中酒垆千百所，不忧不售惟忧雨。",
      "今年上元灯满城，曲巷深坊闹歌舞。",
      "天公不借一日晴，风吹灯死雨如倾。",
      "家家移床避屋漏，不闻人声闻屐声。"
    ]
  },
  {
    "id": "2e89e42007d9cc21c73a9111dd3d7ffc",
    "title": "初春书喜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我生本痴绝，万事不系怀。",
      "一朝蜕形去，岂问弃与薶。",
      "游宦三十年，所向无一谐。",
      "偶然有天幸，自退非人排。",
      "黄纸如鸦字，君恩赐残骸。",
      "剡溪回雪舫，云门散青鞋。",
      "两犊掀春泥，一钵随午斋。",
      "更当拥布被，高枕听鸣蛙。"
    ]
  },
  {
    "id": "2e89e42007d9cc218f61afe6553e6b18",
    "title": "悽悽行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "悽悽重悽悽，恻恻复恻恻。",
      "我愧思旷傍，人谁子思侧。",
      "兴邦在人材，岩穴当物色。",
      "如何清庙器，老死山南北。",
      "小儒虽微陋，一饭亦忧国。",
      "岂无一得愚，欲献惧非职。"
    ]
  },
  {
    "id": "2e89e42007d9cc219797347ce383b2fd",
    "title": "春荠",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "食案何萧然，春荠花若雪。",
      "从今日老硬，何以供采撷。",
      "山翁垂八十，忍贫心似铁。",
      "那须万钱箸，养此三寸舌。",
      "软炊香粳饭，幸免烦祝噎。",
      "一瓢亦已泰，陋巷时小啜。"
    ]
  },
  {
    "id": "2e89e42007d9cc21d6b86a8857514b7b",
    "title": "答客",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生各有营，为吏最无策。",
      "其间小黠者，但肯乘下泽。",
      "绝笔光范书，扫迹翘才客。",
      "早收畏涂身，未老归阡陌。",
      "嗟予昧择术，误计真累百。",
      "衰病始知悔，泯默每自责。",
      "孤舟寄渺莽，尚恨江湖迮。",
      "客来勿多谈，穷命不禁吓。"
    ]
  },
  {
    "id": "2e89e42007d9cc21125ded8514973fdb",
    "title": "甲申雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老农十口传为古，春遇甲申常畏雨。",
      "风来东北云行西，雨势已成那得御。",
      "山阴泆湖二百岁，坐使膏腴成瘠卤。",
      "陂塘遗迹今悉存，叹息当官谁可语。",
      "甲申畏雨古亦然，湖之未废常丰年。",
      "小人那知古来事，不怨豪家惟怨天。"
    ]
  },
  {
    "id": "2e89e42007d9cc21103ff7d4c504f984",
    "title": "赠谢正之秀才",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君家麻源第三谷，我在镜湖分一曲。",
      "平生梦亦不相接，忽然怀中泻珠玉。",
      "诚斋老子主诗盟，片言许可天下服。",
      "长歌为君定声价，赏音但须一夔足。",
      "蹋泥过我君岂误，拱璧何至求凡目。",
      "只愁明日遽来索，北窗连夜挑灯读。"
    ]
  },
  {
    "id": "2e89e42007d9cc21da249e1f118c5720",
    "title": "记梦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜梦游名山，翠壁开岩扉。",
      "主人喜迎客，剧谈皆造微。",
      "下临万里空，渺渺一鹤飞。",
      "安得弃家去，丹灶常相依。"
    ]
  },
  {
    "id": "2e89e42007d9cc21905afed2e8bb9fe0",
    "title": "贫甚卖常用酒杯作诗自戏",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "桃李成尘浑不数，海棠也作胭脂雨。",
      "清明未到春已空，枝上流莺替人语。",
      "逢春日日合醉归，莫笑典衣穷杜甫。",
      "生时不肯浇舌本，死后空持酹坟土。",
      "门前三百里湖光，天与先生作醉乡。",
      "银杯羽化不须叹，多钱使人生窟郎。"
    ]
  },
  {
    "id": "2e89e42007d9cc219e82a278006cc2b0",
    "title": "长干行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "裙腰绿如草，衫色石榴花。",
      "十二学弹筝，十三学琵琶。",
      "宁嫁与商人，夫妇各天涯。",
      "朝朝问水神，夜夜梦三巴。",
      "聘金虽如山，不愿入侯家。",
      "鄣袖庭花下，东风吹鬓斜。"
    ]
  },
  {
    "id": "2e89e42007d9cc2199f4df94cde1b082",
    "title": "园中观草木有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "木笔枝已空，玉簪殊未花。",
      "赪桐时更晚，春尽始萌芽。",
      "老人多感慨，俯仰悲岁华。",
      "两曜如奔轮，疾去不可遮。",
      "城头插双旗，叠鼓催清笳。",
      "兀然一室间，不复过邻家。",
      "午睡或至暮，乱发垂髿髿。",
      "所嗟瘦僧死，莫致茶山茶。"
    ]
  },
  {
    "id": "2e89e42007d9cc2197819db8b43e9bfb",
    "title": "自警",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年不自量，妄意慕管葛。",
      "晚节虽知难，犹觊终一豁。",
      "悲哉老病马，解纵谁复秣。",
      "既辞棰辔劳，始爱原野阔。",
      "饮涧啮霜菅，亦可数年活。",
      "勿复思长途，嘶鸣望天末。"
    ]
  },
  {
    "id": "2e89e42007d9cc21f0e5c93d652e1667",
    "title": "独夜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一生食太仓，蠹耗均雀鼠。",
      "虽云久置散，饥饱尚撑拄。",
      "两年失微禄，始觉困羁旅。",
      "倾身营薪米，得食已过午。",
      "人观不堪忧，意气终自许。",
      "藜羹若大庖，草庐如万础。",
      "平生师颜原，本自藐晋楚。",
      "悠然卧北窗，残灯翳还吐。"
    ]
  },
  {
    "id": "2e89e42007d9cc216f7f67e1cd30b159",
    "title": "喜晴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "泽国风雨多，春尽尚裘褐。",
      "闭门不能出，饱受鸠妇聒。",
      "今朝云忽归，沟水清活活。",
      "偶为东园行，鱼鸟间何阔。",
      "妇女蚕事终，桑柘光如泼。",
      "布谷汝勿忧，吾谷真可脱。"
    ]
  },
  {
    "id": "2e89e42007d9cc21c5905625782d10b3",
    "title": "观运粮图",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "王师北伐如宣王，风驰电击复土疆。",
      "中军歌舞入洛阳，前军已渡河流黄。",
      "马声萧萧阵堂堂，直跨井陉登太行。",
      "壶浆箪食满道傍，刍粟岂复烦车箱。",
      "不须绝漠追败亡，亦勿分兵取河湟。",
      "但令中夏歌时康，千年万年无馈粮。"
    ]
  },
  {
    "id": "2e89e42007d9cc2132f3360d707fa3c7",
    "title": "书适",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人去健羡，饭足便有馀。",
      "此外一壶酒，荐以园中蔬。",
      "手种数畦花，时开一编书。",
      "近者苦足蹇，复营一柴车。",
      "时时访溪父，亦或游僧庐。",
      "上下山泽间，视身等禽鱼。",
      "既归则浩歌，幽抱亦少摅。",
      "一笑谓儿子，不须起犁锄。"
    ]
  },
  {
    "id": "2e89e42007d9cc21a19ec3c730aada26",
    "title": "述悲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "屏居不出门，终岁袖手坐。",
      "但怪意气衰，那觉日月过。",
      "故人为冢丘，老伴馀几个。",
      "天高鬼神恶，回夭夷齐饿。",
      "遗魂一零落，岂复闻楚些。",
      "且当醉浊醪，吾梦行亦破。"
    ]
  },
  {
    "id": "2e89e42007d9cc216b093df5157de2d9",
    "title": "江东韩漕晞道寄杨廷秀所赠诗来求同赋作此寄之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "三朝巍巍韩侍中，烂然彝鼎书元功。",
      "西戎北狄问安否，九州万里涵春风。",
      "子孙继踵皆将相，我犹及拜西枢公。",
      "顾怜通家略贵贱，劳问教诲均儿童。",
      "西枢有孙又奇伟，凛然太华摩苍穹。",
      "小试玉节江西东，文书如海到手空。",
      "政成蒲鞭亦不用，地上钱流仓粟红。",
      "君持此手上廊庙，折冲御侮知从容。",
      "桑干不劳尺棰下，榆关正可丸泥封。",
      "却归故里访遗老，应记山阴九十翁。"
    ]
  },
  {
    "id": "2e89e42007d9cc2177a6754eead84010",
    "title": "午枕",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "茅檐一杯淡藜粥，有底工夫希鼎餗。",
      "书中至味人不知，隽永无穷胜粱肉。",
      "老夫享此七十年，每愧天公赋予偏。",
      "清泉洗釜煎山茗，满榻松风清昼眠。"
    ]
  },
  {
    "id": "2e89e42007d9cc21b925248cfd161fc5",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士生学六经，是为圣人徒。",
      "处当师颜原，出当致唐虞。",
      "斯文阵堂堂，临敌独援枹。",
      "异端满天下，一扫可使无。",
      "乃知立事功，先要定规模。",
      "彼虽力移山，安能夺匹夫。"
    ]
  },
  {
    "id": "2e89e42007d9cc21b925248c9550e387",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "公议在天下，如人有元气。",
      "平居失护养，一旦可胜讳。",
      "神丹卒难求，百疾起如猬。",
      "奄奄息仅属，熟视吁可畏。",
      "大义在春秋，遗迹悲汉魏。",
      "君看徐孺子，底物视富贵。"
    ]
  },
  {
    "id": "2e89e42007d9cc21b925248c5317a060",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔我自蜀归，耆旧已凋丧。",
      "后来二三公，尚慰天下望。",
      "千里一纸书，殷勤问亡恙。",
      "呜呼亦已矣，遗语寄悲怆。",
      "我亦迫桑榆，便恐无辈行。",
      "夜窗对青灯，力惫心尚壮。"
    ]
  },
  {
    "id": "2e89e42007d9cc21b925248c0609f162",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "馀龄垂八十，虽惫犹强饭。",
      "正如老病马，风沙时一喷。",
      "玉关眇何许，道里何啻万。",
      "目中堠历历，欲进不能寸。",
      "矫首望秋空，徒羡霜鹘健。",
      "薶骨亦何悲，吾非麒麟楦。"
    ]
  },
  {
    "id": "2e89e42007d9cc21b925248cb5d9f624",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "琅琅诵诗书，尚记两髦髧。",
      "谁料七十年，沉滞终坎窞。",
      "炊突映茅庐，日暮烟惨惨。",
      "忍穷端已熟，抚事空自感。",
      "狂言悔噬脐，众訾惊破胆。",
      "尚有爱书心，还如嗜菖歜。"
    ]
  },
  {
    "id": "2e89e42007d9cc21b925248ce240dd48",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "去国己酉冬，忽见十颁历。",
      "衰残口两齿，困阨家四壁。",
      "时看溪云生，饱听檐雨滴。",
      "悠然度寒暑，何处著欣戚。",
      "幽人岂知我，月夕闻吹笛。",
      "何当五百岁，相与摩铜狄。"
    ]
  },
  {
    "id": "2e89e42007d9cc21b925248c73539e8e",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "扁舟东下峡，日月去若飞。",
      "当时笔砚旧，久已晨星稀。",
      "俊逸如伯浑，简诣如知几。",
      "天高鬼神恶，回首万事非。",
      "我欲溯黄牛，买屋居青衣。",
      "九原不可作，哀哉谁与归。"
    ]
  },
  {
    "id": "2e89e42007d9cc21b925248cbdb7d869",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "荷锄草堂东，艺花二百株。",
      "春风一朝来，白白兼朱朱。",
      "南列红薇屏，北界绿芋区。",
      "偃蹇双松老，森耸万竹臞。",
      "馀地不忍茀，插援引瓠壶。",
      "何当拂东绢，画作山园图。"
    ]
  },
  {
    "id": "2e89e42007d9cc21b925248c9fd9fa84",
    "title": "斋中杂兴十首以丈夫贵壮健惨戚非朱颜为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "闲居寂无客，柴门昼常关。",
      "孤舟小于叶，放浪烟水间。",
      "树暗杨梅村，露下白莲湾。",
      "钓鱼樵风泾，买酒石帆山。",
      "向来支许辈，恐亦无此闲。",
      "道逢若耶叟，握手开苍颜。"
    ]
  },
  {
    "id": "2e89e42007d9cc21befca09b143ba143",
    "title": "夏五月方闵雨忽大风雨三日未止二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "海风一夕狂拔木，山雨三朝猛穿屋。",
      "向来望云眼欲枯，雨甚还忧败嘉谷。",
      "今年旱势连吴中，吾州乃独劳神龙。",
      "稽首龙公要斟酌，收云归山水归壑。"
    ]
  },
  {
    "id": "2e89e42007d9cc21befca09bd11daaea",
    "title": "夏五月方闵雨忽大风雨三日未止二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "五月昼晦天欲雨，街中人面不相睹。",
      "风声撼山翻怒涛，雨点飞空射强弩。",
      "一雨三日姑可休，龙其玩珠归故湫。",
      "千里连云庆多稼，牲肥酒香作秋社。"
    ]
  },
  {
    "id": "2e89e42007d9cc21402c76c6c5296f78",
    "title": "六月一日晓赋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "视夜明星高，蝉声满庭树。",
      "残骸幸差健，散发穿两屦。",
      "岩扉手自开，曳杖得徐步。",
      "碧瓦浮青烟，圜荷泻残露。",
      "草木无俗姿，鸡犬共幽趣。",
      "儿来问晨炊，一笑挥使去。"
    ]
  },
  {
    "id": "2e89e42007d9cc21b0da91027a8a8b35",
    "title": "老态",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "齿如强留客，虽住无久理。",
      "目如新募兵，临敌乌可使。",
      "齿废疏粱肉，目涩屏书史。",
      "浮世真几何，老态遽如此。",
      "啜粥习安坐，用短亦自喜。",
      "作诗记吾衰，聊用调稚子。"
    ]
  },
  {
    "id": "2e89e42007d9cc211dd0e6494378a62a",
    "title": "对酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生但信缘，作计每不审。",
      "舂炊官仓粟，一饱辄甘寝。",
      "二年弃微禄，沟壑方懔懔。",
      "藜羹阙盐酪，豆饭杂沙墋。",
      "偶然饿不死，得酒犹痛饮。",
      "捩回滟滪柁，唤省邯郸枕。"
    ]
  },
  {
    "id": "2e89e42007d9cc217c1de28ea1e7dfae",
    "title": "自勉",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "曩岁读隐书，妄意慕陶葛。",
      "芝房及乳石，日夜躬采掇。",
      "飞举固未能，死籍或可脱。",
      "那知事大谬，发齿将秃豁。",
      "神仙岂弃汝，正坐自迂阔。",
      "馀年尚努力，勿待烛见跋。"
    ]
  },
  {
    "id": "2e89e42007d9cc2168dceb4d719e558c",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "足弱仅能行，齿摇常欲堕。",
      "扶持赖药物，苟幸一日过。",
      "事来强酬答，其实惟欲卧。",
      "平生许文休，岁晚依马磨。"
    ]
  },
  {
    "id": "2e89e42007d9cc2168dceb4dc1cd2140",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "兰台遗漆书，汲冢收竹简。",
      "辛勤万卷读，不负百年眼。",
      "围座浩纵横，插架高𡾰嵼。",
      "一笑顾吾儿，银艾何足绾。"
    ]
  },
  {
    "id": "2e89e42007d9cc2168dceb4d832fa764",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寿年本偶尔，亦与富贵同。",
      "一日复一日，遂作八十翁。",
      "几杖称大耋，貂蝉号三公。",
      "信手忽成卢，孰为拙与工。"
    ]
  },
  {
    "id": "2e89e42007d9cc2168dceb4d2460dc9e",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年岂知酒，借醉以作狂。",
      "中年狂已歇，始觉酒味长。",
      "湛湛瘿樽绿，酌以红螺觞。",
      "醒醉不可名，兀坐万事忘。"
    ]
  },
  {
    "id": "2e89e42007d9cc214eb5971293c737c6",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "造请非所长，一带每懒束。",
      "揖客虽小殊，亦未胜仆仆。",
      "正须驾柴车，归艺东篱菊。",
      "故山甘水泉，群饮友麋鹿。",
      "百年不堪玩，万事要自烛。",
      "小人欺屋漏，吾辈当戒独。"
    ]
  },
  {
    "id": "2e89e42007d9cc214eb5971261c040a7",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少从长者游，粗闻圣人道。",
      "日食虽一箪，颇觉颜色好。",
      "辛勤五十年，犹秉后凋操。",
      "风俗日已移，令人恶怀抱。",
      "纷纷堪一咍，骄我以旗纛。",
      "岂知江湖间，世袭散人号。"
    ]
  },
  {
    "id": "2e89e42007d9cc214eb59712b278c545",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "全家寄舴艋，结茅非始谋。",
      "江市得烟蓑，不博千金裘。",
      "道散俗日薄，老聃出衰周。",
      "治身去健羡，如稼必去蟊。",
      "吾身一隙尘，斯世一客邮。",
      "君能通其说，生死真浮休。"
    ]
  },
  {
    "id": "2e89e42007d9cc214eb597120c1c0bcb",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "众星丽长空，惟月最为杰。",
      "峨峨大圜镜，粲粲白玉玦。",
      "穿林散珠玑，入户凛霜雪。",
      "世方喜繁华，我独惨不悦。",
      "清光真可友，肝肺冰欲结。",
      "彼哉市朝人，忿欲生内热。"
    ]
  },
  {
    "id": "2e89e42007d9cc214eb59712925b4916",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜静我欲歌，四座且勿喧。",
      "尧舜本得道，富贵何足捐。",
      "圣人久不作，学者堕语言。",
      "著书各专门，百家散如烟。",
      "一身有不知，况察鱼与鸢。",
      "安得天下士，相与明忘筌。"
    ]
  },
  {
    "id": "2e89e42007d9cc214eb5971276214779",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古人处丘园，如彼不嫁女。",
      "终身秉大节，敢恨老环堵。",
      "嗟予晚乃觉，乞骸归卒伍。",
      "去就讲已熟，穴居宜知雨。",
      "百尺持汲绠，道长畏天暑。",
      "先见虽有惭，爱身亦自许。"
    ]
  },
  {
    "id": "2e89e42007d9cc214eb59712a90c44f3",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "赋性本刚褊，直欲栖深山。",
      "晚乃稍悔悟，自恨不少宽。",
      "胡越本一家，祸福环无端。",
      "少忍万事毕，孰为热与寒。",
      "我友为我言，冠盖满长安。",
      "人人不如君，八十犹朱颜。"
    ]
  },
  {
    "id": "2e89e42007d9cc214eb597127703d1ac",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "倚墙有锄耰，当户有杼轴。",
      "虽云生产薄，桑麻亦满目。",
      "况承先人教，藏书令汝读。",
      "求仁固不远，所要念念熟。",
      "喟然语儿子，勿愧藜苋腹。",
      "亦勿慕虚名，守此不啻足。"
    ]
  },
  {
    "id": "2e89e42007d9cc214eb597126482068f",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生天壤间，出处本异趣。",
      "释耒入市朝，徒失邯郸步。",
      "昔人亦有言，刻足以适屦。",
      "奈何不自反，忽已迫霜露。",
      "我躬尚不阅，况为子孙虑。",
      "岁晚故山寒，地炉可煨芋。"
    ]
  },
  {
    "id": "2e89e42007d9cc214eb5971206abc853",
    "title": "读何斯举黄州秋居杂咏次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年去国时，不忍轻出昼。",
      "晚归补省郎，但觉惭列宿。",
      "人岂不自揣，幸矣老云岫。",
      "知止讵敢希，要且避嘲诟。",
      "谁将有限身，遗臭古今宙。",
      "人诛虽或逃，阴阳将汝寇。"
    ]
  },
  {
    "id": "2e89e42007d9cc21362a563be96b04b5",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "暑耘日炙背，寒耕泥没脚。",
      "众人占膏腴，我独治硗确。",
      "力尽功未见，厥土但如昨。",
      "岂惟窘糠粞，直恐转沟壑。",
      "今年雨旸时，天如相耕穫。",
      "屋倾未暇扶，且复补篱落。"
    ]
  },
  {
    "id": "2e89e42007d9cc21362a563b4892d3a5",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "旧絮补破襦，生薪续微火。",
      "茕孤有冻死，自视亦已过。",
      "邻翁冒风雪，斗酒持饮我。",
      "尖团擘霜蟹，丹漆饤山果。",
      "欣然共笑语，何止宽寒饿。",
      "布被拥更阑，招魂不须些。"
    ]
  },
  {
    "id": "2e89e42007d9cc21362a563b17a4dd1c",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "三山镜湖上，出郭无十里。",
      "结庐非所择，但取便薪水。",
      "间亦出从宦，安能慕园绮。",
      "地主卜林塘，亦复异子美。",
      "籧篨方丈室，仅足容卧起。",
      "吾意本扁舟，陆居聊尔耳。"
    ]
  },
  {
    "id": "2e89e42007d9cc21362a563baaf5c64d",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "祠官粟一囊，不赡躯七尺。",
      "前年蒙宽恩，例许乞骸骨。",
      "联翩三儿子，俱作鹳雀碧。",
      "赋禄虽尚远，亦足慰衰白。",
      "幅巾茆檐下，称病谢来客。",
      "从今门前路，永扫车马迹。"
    ]
  },
  {
    "id": "2e89e42007d9cc21362a563bc0e2c7b8",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "舍北有渔矶，下临清溪流。",
      "柳阴出朱桥，莲浦横兰舟。",
      "莼丝二三亩，采掇供晨羞。",
      "鱼虾虽琐细，亦足赡吾州。",
      "人生常如此，安用万户侯。",
      "绿蓑幸可买，金印非所求。"
    ]
  },
  {
    "id": "2e89e42007d9cc21362a563bdb743f2c",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寓形百年中，如臂屈伸顷。",
      "少壮几何时，已复堕衰境。",
      "老人喜自洁，临涧漱绿净。",
      "佛龛香事已，僧钵供煮饼。",
      "山茶试芳嫩，野果荐甘冷。",
      "不学万钱厨，长鱼取淮颍。"
    ]
  },
  {
    "id": "2e89e42007d9cc21362a563ba7432ed4",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "岩石著幼舆，风月思玄度。",
      "老子放浪心，常恐迫迟暮。",
      "安得世外人，握手相与语。",
      "吾宗甫里公，奇辞赋渔具。",
      "高风邈不嗣，徒有吟讽苦。",
      "霜风吹短衣，何山不堪住。"
    ]
  },
  {
    "id": "2e89e42007d9cc21362a563b017caa64",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "久病卧江村，发白面黧黑。",
      "艰难念温饱，日夜积涓滴。",
      "聚壤粪园桑，荷锄耘垄麦。",
      "苟失一日勤，农事深可惜。",
      "小儿念乃翁，卒岁共欣戚。",
      "跂望明年春，社雨泥一尺。"
    ]
  },
  {
    "id": "2e89e42007d9cc21362a563b6a985a85",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "德孙秀眉宇，慨然修初服。",
      "枯肠贮诗书，十饭九不肉。",
      "成童将觅举，想见袍立鹄。",
      "先泽傥未衰，岂无五秉粟。",
      "汝能记吾言，并以告阿福。",
      "闭门勿杂交，一经万事足。"
    ]
  },
  {
    "id": "2e89e42007d9cc21362a563b953bf53c",
    "title": "读苏叔党汝州北山杂诗次其韵十首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾幼从父师，所患经不明。",
      "何尝效侯喜，欲取能诗声。",
      "亦岂刘随州，五字矜长城。",
      "秋雨短檠夜，掉头费经营。",
      "区区宇宙间，舍重取所轻。",
      "此身傥未死，仁义尚力行。"
    ]
  },
  {
    "id": "2e89e42007d9cc213094748fb376c885",
    "title": "西村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年四月天初暑，买蓑曾向西村去。",
      "桑麻满野陂水深，遥望人家不知路。",
      "再来桑落陂无水，闭门但见炊烟起。",
      "疑是羲黄上古民，又恐种桃来避秦。"
    ]
  },
  {
    "id": "2e89e42007d9cc21adb9452a7c6e0339",
    "title": "感事示儿孙",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生读书本馀事，惟要闭门修孝悌。",
      "畜豚种菜养父兄，此风乃可传百世。",
      "我闻长安官道傍，至今人指魏公庄。",
      "北方俗厚终可憙，一字不识勤耕桑。"
    ]
  },
  {
    "id": "2e89e42007d9cc21aa9b8049c0ff37c3",
    "title": "或遗木瓜有双实者香甚戏作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "宣城绣瓜有奇香，偶得并蒂置枕傍。",
      "六根互用亦何常，我以鼻嗅代舌尝。"
    ]
  },
  {
    "id": "2e89e42007d9cc21339822d79a802d28",
    "title": "十月二十八日夜风雨大作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风怒欲拔木，雨暴欲掀屋。",
      "风声翻海涛，雨点堕车轴。",
      "拄门那敢开，吹火不得烛。",
      "岂惟涨沟溪，势已卷平陆。",
      "辛勤艺宿麦，所望明年熟。",
      "一饱正自艰，五穷故相逐。",
      "南邻更可念，布被冬未赎。",
      "明朝甑复空，母子相持哭。"
    ]
  },
  {
    "id": "2e89e42007d9cc21dfca76fa4e09fe2d",
    "title": "夜寒燃火有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "堕巢拾槁枝，微火吹孤萤。",
      "风火一相得，须臾细烟青。",
      "暖焰遂腾上，凛冽回玄冥。",
      "君看金鼎火，其初亦荧荧。",
      "至理存橐籥，奇功挟风霆。",
      "笑谈缚三彭，指顾役六丁。",
      "超然出尘世，岂独制颓龄。",
      "劝君勿虚死，万过诵黄庭。"
    ]
  },
  {
    "id": "2e89e42007d9cc2142734e760929cf4e",
    "title": "掩卷有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年虽读书，每恨性疏懒。",
      "中年颇自励，已叹岁月短。",
      "学不到圣贤，此意终未满。",
      "甑空不忧饥，衣垢不思浣。",
      "区区管晏事，端可付一莞。",
      "羸然八十翁，风雪卧空馆。"
    ]
  },
  {
    "id": "2e89e42007d9cc216599e346e4a751ce",
    "title": "读老子",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "放翁晨兴坐龟堂，古铜匜烧海南香。",
      "临目接手精思床，身如槁木心如墙。",
      "八十一章独置傍，徐起开读声琅琅。",
      "恍然亲见古伯阳，袂属关尹肩庚桑。",
      "孰能试之出毫芒，末俗可复跻羲黄。",
      "阴符伪书实荒唐，稚川金丹空有方。",
      "人生忽如瓦上霜，勿恃强健轻年光。"
    ]
  },
  {
    "id": "2e89e42007d9cc2115166f0843a02671",
    "title": "新泉绝句二首其一",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "扫石荫双松，岸巾穿万竹。",
      "尔来又一奇，岩泉寒可掬。",
      "𣂏泉可瀹茗，就泉可洗药。",
      "楚人曾未知，但谓缨可濯。"
    ]
  },
  {
    "id": "2e89e42007d9cc21c4fafe62b8210669",
    "title": "读渊明诗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "渊明甫六十，遽觉前途迮。",
      "作诗颇感概，自谓当去客。",
      "吾年久过此，霜雪纷满帻。",
      "岂惟仆整驾，已迫牛负轭。",
      "奈何不少警，玩此白驹隙。",
      "倾身事诗酒，废日弄泉石。",
      "梅花何预汝，一笑从渠索。",
      "顾以有限身，儿戏作无益。",
      "一床宽有馀，虚室自生白。",
      "要当弃百事，言从老聃役。"
    ]
  },
  {
    "id": "2e89e42007d9cc21964ae8a0bcfeea14",
    "title": "戏咏乡里食物示邻曲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山阴古称小蓬莱，青山万叠环楼台。",
      "不惟人物富名胜，所至地产皆奇瑰。",
      "茗芽落硙压北苑，药苗入馔逾天台。",
      "明珠百舸载芡实，火齐千担装杨梅。",
      "湘湖莼长涎正滑，秦望蕨生拳未开。",
      "箭萌蛰藏待时雨，桑蕈菌蠢惊春雷。",
      "棕花蒸煮蘸醯酱，姜茁披剥腌糟醅。",
      "细研罂粟具汤液，湿裹山蓣供炮煨。",
      "老馋自觉笔力短，得一忘十真堪咍。",
      "从今置之勿复道，一瓢陋巷师颜回。"
    ]
  },
  {
    "id": "2e89e42007d9cc2182eefeb842f881b5",
    "title": "书志",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "著书汗马牛，不如守道力。",
      "卖文取卿相，讵是儒者职。",
      "孔光岂不学，千载污简册。",
      "通塞本细事，于我奚失得。",
      "袁安卧空庐，亦度风雪夕。",
      "如何慕温饱，挠节不自惜。",
      "我突无炊烟，或至日中昃。",
      "小儿抱遗经，衣短两胫赤。",
      "吟诵何琅琅，声如出金石。",
      "掩卷语乃翁，圣有陈蔡厄。"
    ]
  },
  {
    "id": "2e89e42007d9cc213b195cf3f80edc2d",
    "title": "寄题严居厚伴钓轩",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生有至乐，莫若江湖中。",
      "千钱买短䑧，青箬织孤篷。",
      "潮生鼓棹去，烟波浩无穷。",
      "长歌送夕阳，回首万事空。",
      "伴钓君已奇，我乃真钓翁。",
      "君出羊裘家，散人亦吾宗。",
      "一见即定交，正以气味同。",
      "何时溪庄路，共醉芦花风。"
    ]
  },
  {
    "id": "2e89e42007d9cc21f8d6b2350a4eefd0",
    "title": "寄赵昌甫并简徐斯远",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我诗非大手，我酒亦小户。",
      "得游名胜间，独以用心苦。",
      "赵子乃宿士，山立谁敢侮。",
      "寓名祝融祠，蓑笠卧烟雨。",
      "高吟三千篇，一字无尘土。",
      "朱先少许可，书每说昌甫。",
      "虽云忍饥瘦，得丧亦相补。",
      "嗟君与斯远，文中真二虎。",
      "我老日益衰，想像气如缕。"
    ]
  },
  {
    "id": "2e89e42007d9cc21e91fe6a3226e887f",
    "title": "独处",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老夫闭门衰疾婴，小儿适有南山行。",
      "一奴入市暮未返，愔愔不闻鸟雀鸣。",
      "地炉火死冻脚硬，欲作薄粥愁空鎗。",
      "平生遣日赖诗句，久矣无复吟哦声。",
      "但馀一点真正念，照了万象犹精明。",
      "欲论此事向何许，众中倘遇千人英。"
    ]
  },
  {
    "id": "2e89e42007d9cc215eb3f8c7e57733ad",
    "title": "醉中歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "文章日益近衰陋，风节久已嗟陵夷。",
      "元祐大苏逝不返，庆历小范今谁知。",
      "闭门学古人共笑，低头就俗我却疑。",
      "脱衣幸可买渔艇，烂醉浩歌随所之。"
    ]
  },
  {
    "id": "2e89e42007d9cc2110eb83dbe86a23c3",
    "title": "春日杂题六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "梅花三十本，围以疏竹篱。",
      "入春甫十日，开遍南北枝。",
      "少年轻节物，老大复苦衰。",
      "坐见零落尽，一杯初未持。"
    ]
  },
  {
    "id": "2e89e42007d9cc2110eb83db85fda50f",
    "title": "春日杂题六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春雨路易干，雨止即可行。",
      "梅花落无馀，兰芽亦已生。",
      "好鸟何山来，向我飞复鸣。",
      "行矣东郊路，藉草作清明。"
    ]
  },
  {
    "id": "2e89e42007d9cc2110eb83db0cfaacc0",
    "title": "春日杂题六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "野水如棋枰，所至各成村。",
      "炊烟出茆屋，碓声隔柴门。",
      "树阴同戏儿，多已长子孙。",
      "安居无暴敛，何以报国恩。"
    ]
  },
  {
    "id": "2e89e42007d9cc2110eb83dbf42e181e",
    "title": "春日杂题六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春阴不成雨，正作卵色天。",
      "花开路无尘，杨柳摇轻烟。",
      "佳哉冷淘时，槐芽杂豚肩。",
      "长安堕胡虏，况说野狐泉。"
    ]
  },
  {
    "id": "2e89e42007d9cc2110eb83dbe6554ba5",
    "title": "春日杂题六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "客路行无穷，渔唱听不厌。",
      "涛江西限吴，云岫南入剡。",
      "蹇驴过小市，高柳拥孤店。",
      "去去望前村，鸦归烟欲敛。"
    ]
  },
  {
    "id": "2e89e42007d9cc2110eb83db35b163df",
    "title": "春日杂题六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蒲柳深复淡，桃李白间红。",
      "东皇一税驾，万物酣春风。",
      "烟村在何许，小屏团扇中。",
      "一笑唤稚子，相扶上短篷。"
    ]
  },
  {
    "id": "2e89e42007d9cc2190839ae1aa53b0fa",
    "title": "清都行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "积雨初收晓寒重，野人忽作清都梦。",
      "宫墙柳色绿如染，仰视修门岌飞动。",
      "元章久已葬岷山，安得翩翩并驰鞚。",
      "春光如昔交旧少，肺肝欲写谁堪共。",
      "颇闻天阍有疑事，通明殿下方佥议。",
      "约君切勿负初心，天上人间均一是。"
    ]
  },
  {
    "id": "2e89e42007d9cc2107fd81847d90d081",
    "title": "寄题张仲钦左司盘涧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "剑溪之南有佳处，山灵尸之不轻付。张公鼻祖晋司空，谈笑得地开窗户。",
      "溪光如镜新拂拭，白云青嶂无朝暮。伏几读书时举头，万象争陈陶谢句。",
      "公今仙去有嗣子，关塞崎岖方叱驭。山城何曾叹如斗，皦皦不受世俗污。",
      "君不见伾文往者势如山，朝士几人无汗颜。尊公遗事不须述，但看当时出处间。"
    ]
  },
  {
    "id": "2e89e42007d9cc2185002ec323e65d96",
    "title": "送陈希周赴安福令",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "补吏鹤岭边，尊公方玉立。",
      "超遥籋风云，馀子那可及。",
      "天高鬼神恶，闻讣三日泣。",
      "晚途见嗣子，握手悲喜集。",
      "乘桴掠鲸波，信矣勇可习。",
      "巉巉风骨峭，飓雾不能袭。",
      "谓当上台省，岂复论等级。",
      "如何困无津，俯首临一邑。",
      "顾嗟六朝民，龙钟垂八十。",
      "肯来野水滨，半月解书笈。",
      "吾杯仅容龠，安得看鲸吸。",
      "伫立送归鞍，霁日满原隰。"
    ]
  },
  {
    "id": "2e89e42007d9cc2153df29debb14c689",
    "title": "春晚久雨排闷",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "积雨暗村墟，幽居杂蛙蚓。",
      "泥潦欲升阶，几席或生菌。",
      "壮年多重膇，况我抱宿疢。",
      "下床蹑高屐，顾影辄自哂。",
      "客来入我户，亦复为叹悯。",
      "胡不徙高原，再拜谢不敏。"
    ]
  },
  {
    "id": "2e89e42007d9cc21a8f780fdedb9e99c",
    "title": "三月二十日儿辈出谒孤坐北窗二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "园林春已空，陂港雨新足。",
      "泥深黄犊健，桑老紫椹熟。",
      "丰年逋负少，村社餍酒肉。",
      "微风吹醉醒，起和饭牛曲。"
    ]
  },
  {
    "id": "2e89e42007d9cc21a8f780fdb0be358b",
    "title": "三月二十日儿辈出谒孤坐北窗二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "岁月不相贷，布谷忽已鸣。",
      "新夏亦自佳，北窗绿阴成。",
      "读书老易倦，披衣绕阶行。",
      "摩挲桄榔杖，与汝乐太平。"
    ]
  },
  {
    "id": "2e89e42007d9cc213e3f9cbd4a5401f5",
    "title": "游法云",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "放船三家村，进棹十字港。",
      "云山互吞吐，水草遥莽苍。",
      "沙鸥下拍拍，野鹜浮两两。",
      "萧骚菰蒲中，小艇时来往。",
      "匡山如香炉，蓝水似车辋。",
      "梦魂不可到，于此寄遐想。",
      "瘦僧迎寺门，为我扫方丈。",
      "指似北窗凉，此味愧专享。",
      "我笑谢主人，聊可倚拄杖。",
      "吾庐已清绝，敢取鱼熊掌。"
    ]
  },
  {
    "id": "2e89e42007d9cc214611e1546f4fa216",
    "title": "渔父",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "楚江茫茫新雨霁，残云蹙作鱼鳞细。",
      "老翁短楫去若飞，我欲从之已天际。",
      "从之不可况共语，醉眼知渠轻一世。",
      "直钩去饵五十年，此意宁为得鱼计。"
    ]
  },
  {
    "id": "2e89e42007d9cc21fa0ad52ea386809b",
    "title": "放歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年不知老境恶，意谓长如少年乐。",
      "朝歌夜舞狂不休，逢人欲觅长生药。",
      "三二十年底难过，屈指朋侪馀几个。",
      "就令未死身日衰，朱颜已去谁能那。",
      "人间万事如弈棋，我亦曾经少壮时。",
      "儿曹纷纷不须校，岁月推迁渠自知。"
    ]
  },
  {
    "id": "2e89e42007d9cc21574ff855bf5b3635",
    "title": "夏夜对月",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "薄云归欲尽，残雨久犹滴。",
      "月入疏林间，庭户粲珠璧。",
      "梅天苦蒸郁，爽气始此夕。",
      "岂无一舴艋，放浪江天碧。",
      "散发黄鹤楼，醉弄白玉笛。",
      "真当舞鱼龙，讵止裂金石。"
    ]
  },
  {
    "id": "2e89e42007d9cc2172a0978351966205",
    "title": "五月十日晓寒甚闻布谷鸣有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "弊裤久当脱，短褐竟未送。",
      "老怯五更寒，重衾拥残梦。",
      "群虱方得意，饱血藏衣缝。",
      "竹簟何时陈，纨扇殆无用。",
      "长夏亹亹来，岁月疾飞鞚。",
      "妄怀畎亩忧，太息欲谁控。"
    ]
  },
  {
    "id": "2e89e42007d9cc212853418a056f4107",
    "title": "避暑松竹间",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "双松五丈高，万竹一尺围。",
      "上有林蝉鸣，下有涧鸟飞。",
      "正午不见日，我来每忘归。",
      "清诗忽陈前，永与世俗违。",
      "直北有异境，烟汀连钓矶。",
      "何当霜雪时，散发槲叶衣。"
    ]
  },
  {
    "id": "2e89e42007d9cc210eb59a2115f9627a",
    "title": "闲中信笔二首追和陈去非韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我看浮名如脱发，誓墓收身老岩穴。",
      "座延穷鬼心不疑，炉锤横财渠自别。",
      "乐哉今为八十翁，神交园绮商山中。",
      "烹葵剥枣及时序，烂醉黍酒歌邠风。"
    ]
  },
  {
    "id": "2e89e42007d9cc210eb59a2168f1ee5d",
    "title": "闲中信笔二首追和陈去非韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "小江之上千峰立，潮回艇子争来集。",
      "飘风忽起白浪高，急雨横吹绿蓑湿。",
      "岁丰斗酒才百钱，茆店无人惊醉眠。",
      "醒来径入乱云去，异日出看东封年。"
    ]
  },
  {
    "id": "2e89e42007d9cc21c16eea3c172d39d1",
    "title": "夏雨叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蜗舍入门楣触额，黄泥壁作龟兆坼。",
      "雨多潦水欲上阶，卧听凫鸭声拍拍。",
      "日高籴米奴未回，坐知薄饭未容索。",
      "仕羞捷径耕不力，自取囊空欲谁责。",
      "富贵危机复可畏，世间果无第一策。",
      "虽然胸中有事在，片言可寿天下脉。"
    ]
  },
  {
    "id": "2e89e42007d9cc216d0114df192dd909",
    "title": "待旦二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东方星磊磊，西舍鸡喔喔。",
      "万虑集五更，吾睡无由著。",
      "世事如饮酒，不献自无酢。",
      "开窗起危坐，送月西南落。"
    ]
  },
  {
    "id": "2e89e42007d9cc216d0114dfcbba78a1",
    "title": "待旦二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "是身如浮烟，久聚要当散。",
      "吾年七十七，寒暑凡几换。",
      "夏夜亦自佳，何必厌挥汗。",
      "推枕坐南窗，悠然待清旦。"
    ]
  },
  {
    "id": "2e89e42007d9cc21c77f85e91764803c",
    "title": "晨兴二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "冬夕宜晚睡，夏日思晨兴。",
      "磊落明星高，苍凉朝日升。",
      "正襟坐堂上，有几不敢凭。",
      "陈前圣人书，凛如蹈渊冰。",
      "平生不苟利，岂独畏友朋。",
      "长饥君勿诮，人各有不能。"
    ]
  },
  {
    "id": "2e89e42007d9cc21c77f85e967d64cea",
    "title": "晨兴二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "欲晓不能寐，亟起坐北堂。",
      "斋庄对断简，左右陈朱黄。",
      "湛湛一池墨，袅袅半篆香。",
      "老生不自逸，幸此夏日长。",
      "奇哉长头儿，好勇不可当。",
      "安得数年健，与儿讲虞唐。"
    ]
  },
  {
    "id": "2e89e42007d9cc214611e154039566c5",
    "title": "渔父",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "千钱买一舟，百钱买两桨。",
      "朝看潮水落，暮看潮水长。",
      "持鱼换盐酪，县郭时下上。",
      "亦或得浊醪，不复计瓶盎。",
      "浩歌忘远近，醉梦堕莽苍。",
      "玄真不可逢，悠然寄遐想。"
    ]
  },
  {
    "id": "2e89e42007d9cc21b0b3c2dd525092ac",
    "title": "小舟湖中夜归追和孟浩然夜归鹿门歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山光渐淡川气昏，急雨乱打荷叶喧。",
      "小舟横掠湖边村，人家收网半闭门。",
      "吾庐未见见堤树，舟人指点孤灯处。",
      "蒲丛姑恶最可哀，冲雨飞鸣背人去。"
    ]
  },
  {
    "id": "2e89e42007d9cc21c8005c7d86b8fa36",
    "title": "酒尽",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饮酒但饮湿，吾闻之老坡。",
      "渠非惜酒钱，无如久穷何。",
      "我穷乃过之，空罍倒馀湿。",
      "日来弥可笑，湿亦不可得。",
      "平生忍饥多，得饭已有馀。",
      "父子茅檐下，清坐谈诗书。"
    ]
  },
  {
    "id": "2e89e42007d9cc21c24b38d5150a0a10",
    "title": "近村民舍小饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋风吹细雨，萧然濯炎炽。",
      "老夫疾顿平，甘食仍熟寐。",
      "春物财几何，摇落已复至。",
      "昔人喻死生，谓若屈伸臂。",
      "愚公顾不灵，白首没荣利。",
      "嗟予幸学道，了此直差易。",
      "三拜散人号，退志获早遂。",
      "弦歌万二千，尽力不能祟。",
      "瘦驴骨可数，渺渺入空翠。",
      "霜蟹初把螯，丝莼小添豉。",
      "平生笑巨君，老啮乾肉糒。",
      "异味幸满前，万事付一醉。"
    ]
  },
  {
    "id": "2e89e42007d9cc21379f8b76cbd575f3",
    "title": "闲适二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饮酒不至狂，对客不至疲。",
      "读书以自娱，不强所不知。",
      "一窗袖手坐，往往昼漏移。",
      "初非能养生，简事颇似之。",
      "四时俱可喜，最好新秋时。",
      "柴门傍野水，邻叟闲相期。"
    ]
  },
  {
    "id": "2e89e42007d9cc21379f8b76e804605b",
    "title": "闲适二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陆子居山阴，杜门辄经年。",
      "有时思出游，两屦凌风烟。",
      "长镵斸灵苗，大瓢挹飞泉。",
      "眼长不及寸，能著万里天。",
      "不饮颜常丹，不食腹果然。",
      "金丹亦弃置，我是地行仙。"
    ]
  },
  {
    "id": "2e89e42007d9cc213b4487bf546398ba",
    "title": "中夜睡觉两目每有光如初日历历照物晁文元公自谓养生之验予则偶然耳感而有作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人情所愿欲，莫若贵与富。",
      "是皆有命焉，非力可成就。",
      "予昔未有闻，无与发其覆。",
      "趑趄强干禄，时命适大谬。",
      "方行蛇当道，未至獒已嗾。",
      "适燕乃南辕，之楚顾北首。",
      "风波起平地，两耳厌嘲诟。",
      "陇蜀万里馀，数遍道傍堠。",
      "六十归为郎，数月草章奏。",
      "夫岂或使之，击去惟恐后。",
      "嗟彼亦何心，喜愠出邂逅。",
      "还山惟自讼，衡茅屏幽陋。",
      "乘除得少健，上下历岩岫。",
      "得饱岂复择，百口同饭糗。",
      "寒龟久犹息，野鹤老益瘦。",
      "又如已放马，宁当梦华厩。",
      "造物念途穷，畀以樗栎寿。",
      "虽无熊鸟术，坐空阴阳寇。",
      "两眦若有光，夜视如正昼。",
      "物生禀定数，此语闻自旧。",
      "置冰鸟覆翼，弃野於菟谷。",
      "偶然当后死，鬼录自遗漏。",
      "山陂粟屡收，池水麻可沤。",
      "邻父相欢娱，席地醉醇酎。"
    ]
  },
  {
    "id": "2e89e42007d9cc216a20e5f497144c47",
    "title": "秋夜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "抱病齿发非，阅世城市换。",
      "朋侪冢累累，在者亦云散。",
      "穷居懒出户，俯仰秋已半。",
      "疏钟到倦枕，微火耿幽幔。",
      "平生疑著处，忽若河冰泮。",
      "百年寓逆旅，万事真既灌。",
      "纷纷彼方寱，袖手不须唤。",
      "萝月忽满窗，悠然付长叹。"
    ]
  },
  {
    "id": "2e89e42007d9cc2188aee77c28d516c5",
    "title": "新买啼鸡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "峨峨赤帻声甚雄，意气不与其曹同。",
      "我求长鸣久未获，一见便觉千群空。",
      "主人烧神议已决，知我此意遽见从。",
      "秋衣初缝惜不得，急典三百新青铜。",
      "怜渠亦复解人意，来宿庭树不待笼。",
      "狐狸熟睨那敢犯，萧萧清露和微风。",
      "五更引吭震户牖，横梃无复须元戎。",
      "明星已高啼未已，云际腾上朝阳红。",
      "老夫抱病气已索，赖汝豪壮生胸中。",
      "明朝舂黍得碎粒，第一当册司晨功。"
    ]
  },
  {
    "id": "2e89e42007d9cc215ab33592eb6b2353",
    "title": "予出蜀日尝遣僧则华乞签于射洪陆使君祠使君以老杜诗为签予得遣兴诗五首中第二首其言教戒甚至退休暇日因用韵赋五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我幼入家塾，结发知苦心。",
      "稍长谬闻道，笃守至于今。",
      "淡然朱丝弦，三叹有遗音。",
      "讵敢负所学，枉尺求直寻。",
      "彼哉孔光辈，千载污儒林。"
    ]
  },
  {
    "id": "2e89e42007d9cc215ab33592593b0aa7",
    "title": "予出蜀日尝遣僧则华乞签于射洪陆使君祠使君以老杜诗为签予得遣兴诗五首中第二首其言教戒甚至退休暇日因用韵赋五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "童子丹元家，湛然居灵府。",
      "世人不少悟，役役徒自苦。",
      "江湖岂不广，鱼乃投数罟。",
      "是身如璞玉，要经大火聚。",
      "万卷读丹经，孰能精去取。"
    ]
  },
  {
    "id": "2e89e42007d9cc215ab3359292cd0565",
    "title": "予出蜀日尝遣僧则华乞签于射洪陆使君祠使君以老杜诗为签予得遣兴诗五首中第二首其言教戒甚至退休暇日因用韵赋五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少壮不自料，慷慨志四方。",
      "谢病还故山，始觉白日长。",
      "命薄类蝉翼，功名安可望。",
      "狐狸不足问，力不当豺狼。",
      "惟有卧钓船，仰看白鹭行。"
    ]
  },
  {
    "id": "2e89e42007d9cc215ab3359213547394",
    "title": "予出蜀日尝遣僧则华乞签于射洪陆使君祠使君以老杜诗为签予得遣兴诗五首中第二首其言教戒甚至退休暇日因用韵赋五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "孤云起江郊，万木酣天风。",
      "水鸟何所恨，终夜号菰丛。",
      "我兴视中庭，北斗挂寒空。",
      "谁言秋夜长，明星已生东。",
      "丈夫老忧国，百虑蟠胸中。"
    ]
  },
  {
    "id": "2e89e42007d9cc21ae61a1681d58e993",
    "title": "悲歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有口但可读离骚，有手但可持蟹螯。",
      "人生堕地各有命，穷达祸福随所遭。",
      "嗟予一世蹈谤薮，汹如八月秋江涛。",
      "尊拳才奋肋已碎，曹射箭尽弓未韬。",
      "形尪骨悴吹可倒，摧拉未足称雄豪。",
      "一身百忧偶得活，残年幸许归蓬蒿。",
      "时时照水辄自笑，霜颅雪颔不可薅。",
      "脱身仕路弃衫笏，如病癣疥逢爬搔。",
      "见事苦迟已莫悔，监戒尚可贻儿曹。",
      "勉骑款段乘下泽，州县岂必真徒劳。"
    ]
  },
  {
    "id": "2e89e42007d9cc214b21a78a36d28376",
    "title": "秋夜读书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "门前客三千，帐下兵十万。",
      "人生可意事，随手风雨散。",
      "不如一编书，相伴过昏旦。",
      "岂惟洗贫病，亦足捍患难。",
      "老夫垂八十，岩电尚烂烂。",
      "孤灯对细字，坚坐常夜半。",
      "吾儿幸能继，书亦未残断。",
      "安知不遭时，清庙荐玉瓒。",
      "不然老空山，亦足化里闬。",
      "我死斯言存，观者有追叹。"
    ]
  },
  {
    "id": "2e89e42007d9cc21d0a4b9d6dea10202",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我非王子猷，赋性亦爱竹。",
      "舍外地十亩，不艺凡草木。",
      "长吟杂清啸，触目皆此族。",
      "更招竹林人，枕藉糟与曲。"
    ]
  },
  {
    "id": "2e89e42007d9cc21d0a4b9d67cf2114c",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "短裘入重云，长镵求灵药。",
      "人蔘四体具，狗杞群吠恶。",
      "采实去条枚，摘花弃跗萼。",
      "长啸忽蹑空，天台赴幽约。"
    ]
  },
  {
    "id": "2e89e42007d9cc21d0a4b9d6caa99a1a",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "惟王居法宫，玉帛来四裔。",
      "一朝启戎心，边城或昼闭。",
      "养生能体此，皆可阅千岁。",
      "利欲喜乘人，日夜勤自励。"
    ]
  },
  {
    "id": "2e89e42007d9cc21d0a4b9d6ba211e4f",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饮酒可不病，自酌随浅深。",
      "处世可无患，惟勿欺此心。",
      "此心实通天，一念天所临。",
      "子能守吾言，可度豺虎林。"
    ]
  },
  {
    "id": "2e89e42007d9cc21d0a4b9d6f2d73e3b",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾道久寂寞，不绝如一线。",
      "至人隐市尘，我辈何由见。",
      "安得世外士，与之共谈宴。",
      "僧话亦或佳，聊可过竹院。"
    ]
  },
  {
    "id": "2e89e42007d9cc21d0a4b9d6c7517d19",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "小人方盛时，瓦砾视黄金。",
      "及其大势去，或不遗一簪。",
      "郿坞今尚存，遗戒岂不深。",
      "所以栗里翁，惟蓄一素琴。"
    ]
  },
  {
    "id": "2e89e42007d9cc21d0a4b9d6aae9789b",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "世事本何常，贺吊更在门。",
      "弃为沟中断，亦何羡牺樽。",
      "祸福要其终，愚智始可言。",
      "君看骊山墓，何若杨王孙。"
    ]
  },
  {
    "id": "2e89e42007d9cc21d0a4b9d6f106b202",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日天微寒，处处菊花开。",
      "永怀杜拾遗，抱病起登台。",
      "古路逢僧过，湿云闻雁来。",
      "我亦秋风客，诗成有馀哀。"
    ]
  },
  {
    "id": "2e89e42007d9cc21d0a4b9d62d21ab07",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天镜环千峰，苍翠立云表。",
      "渔舟破浪来，泛泛一叶小。",
      "云门若耶间，迨此素秋杪。",
      "登览不可迟，去若孤鸿矫。"
    ]
  },
  {
    "id": "2e89e42007d9cc21d0a4b9d67aa092be",
    "title": "秋怀十首以竹药闭深院琴樽开小轩为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "丈夫素所学，致主齐羲轩。",
      "恨无同志人，徒欲起九原。",
      "痛哭惊世俗，著书成空言。",
      "岁月去衮衮，吾其死空村。"
    ]
  },
  {
    "id": "2e89e42007d9cc2109cad7e356e2090d",
    "title": "排闷",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "弃官谓逍遥，劳苦殊未既。",
      "荒畴须垦辟，破屋欠涂塈。",
      "疾深药难求，食尽谷暴贵。",
      "安能作经营，但觉睡有味。",
      "秋高霜露逼，更苦薪炭费。",
      "虽云未遽死，饥冻亦可畏。",
      "颇思从李广，小猎聊吐气。",
      "复恐灞亭归，邂逅逢醉尉。"
    ]
  },
  {
    "id": "2e89e42007d9cc21c3c22549d80c5e2d",
    "title": "弊庐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "弊庐虽陋甚，鄙性颇所宜。",
      "攲倾十许间，草覆实半之。",
      "碓声隔柴门，绩火出枳篱。",
      "缚木为彘牢，附垣作鸡埘。",
      "黄犊放林莽，苍鹅戏陂池。",
      "佣耕食于我，客主同爨炊。",
      "瓦盎设大杓，菹苋羹园葵。",
      "一饱荷锄出，作劳非所辞。",
      "上以奉租赋，下以及我私。",
      "有钱即沽酒，阡陌恣游嬉。",
      "亦有扶持者，婢跣奴髻椎。",
      "欲画恨无人，后世考此诗。"
    ]
  },
  {
    "id": "2e89e42007d9cc21b6ec2322ce1ea241",
    "title": "夜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾诗满箧笥，最多夜雨篇。",
      "四时雨皆佳，莫若初寒天。",
      "纸帐白于毡，纸被软于绵。",
      "枕傍小铜匜，海沉起微烟。",
      "是时闻夜雨，如丝竹管弦。",
      "恨我未免俗，吟讽勤雕镌。",
      "南朝空阶语，妙出建安前。",
      "意谓夺造化，百世莫比肩。",
      "安知梧桐句，乃复与并传。",
      "夜雨何时无，奇语付后贤。"
    ]
  },
  {
    "id": "2e89e42007d9cc21d37cb032b63e4845",
    "title": "题严州王秀才山水枕屏",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我行天下路几何，三巴小益山最多。",
      "翠崖青嶂高嵯峨，红栈如带萦岩阿。",
      "下有骇浪千盘涡，一跌性命委蛟鼍。",
      "日驰三百一乌骡，雪压披毡泥满靴。",
      "驿亭沃酒醉脸酡，长笛腰鼓杂巴歌。",
      "大散关上方横戈，岂料世变如翻波。",
      "东归轻舟下江沱，回首岁月悲蹉跎。",
      "壮君落笔写岷嶓，意匠自到非身过。",
      "伟哉千仞天相摩，谷里人家藏绿萝。",
      "使我恍然越关河，熟视粉墨频摩挲。"
    ]
  },
  {
    "id": "2e89e42007d9cc21327968a0e029a7fb",
    "title": "摇落吟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "素秋欲尽风雨恶，千林如扫俱摇落。",
      "年运而往秋复冬，念念元知已非昨。",
      "痴人顾欲吝此生，放翁悯汝笑绝缨。",
      "发毛爪齿俱外物，天地大化终无情。",
      "我贫无以遗儿子，惟有一言持付尔。",
      "仕宦要能当百挫，为农饥死无游惰。"
    ]
  },
  {
    "id": "2e89e42007d9cc21416bc9c964b9fb44",
    "title": "插花",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有花君不插，有酒君不持。",
      "时过花枝空，人老酒户衰。",
      "今年病止酒，虚负菊花时。",
      "早梅行可探，家酝绿满卮。",
      "君不强一醉，岁月复推移。",
      "新诗亦当赋，勿计字倾攲。"
    ]
  },
  {
    "id": "2e89e42007d9cc2152bc10297c75a7ae",
    "title": "饮牛歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "门外一溪清见底，老翁牵牛饮溪水。",
      "溪清喜不污牛腹，岂畏践霜寒堕趾。",
      "舍东土瘦多瓦砾，父子勤劳艺黍稷。",
      "勿言牛老行苦迟，我今八十耕犹力。",
      "牛能生犊我有孙，世世相从老故园。",
      "人生得饱万事足，舍牛相齐何足言。"
    ]
  },
  {
    "id": "2e89e42007d9cc21f27891d4871bf013",
    "title": "牧羊歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "牧羊忌太早，太早羊辄伤。一羊病尚可，举群无全羊。",
      "日高露晞原草绿，羊散如云满川谷。小童但搢竹一枝，岂必习诗知考牧。"
    ]
  },
  {
    "id": "2e89e42007d9cc21e71eee3a8e1c0c56",
    "title": "养生",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "武丁命傅说，治国如和羹。",
      "天亦命放翁，用此以养生。",
      "抑过补不足，辅相其适平。",
      "千岁汝自有，不必师广成。"
    ]
  },
  {
    "id": "2e89e42007d9cc210ab9783ff24d9787",
    "title": "酒熟醉中作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "陆子壮已穷，百计不救口。",
      "蜀道如上天，十年厌奔走。",
      "还乡困犹昨，负郭无百亩。",
      "虽云饥欲死，亦未丧所守。",
      "虚名一画饼，陈迹几刍狗。",
      "但思从壮士，大猎云梦薮。",
      "长戈白如霜，烂漫载牛酒。",
      "箭穿乳虎立，车辚苍兕吼。",
      "归来数禽获，毛血洒户牖。",
      "人生贵适意，富贵安可苟。"
    ]
  },
  {
    "id": "2e89e42007d9cc213cca18d7a917fc50",
    "title": "岁暮杂感四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "衰发如枯菅，残齿如败屐。",
      "取米煮薄糜，便足度晨夕。",
      "欲知死远近，不必讯龟筴。",
      "四序忽已过，如数堠双只。",
      "发装陌上亭，具食水边驿。",
      "会当一日归，岂有终作客。"
    ]
  },
  {
    "id": "2e89e42007d9cc213cca18d7ce5af87d",
    "title": "岁暮杂感四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天风吹雪片，大者如飞鸥。",
      "岂惟平沟坑，直恐薶马牛。",
      "百钱买薪蒸，千钱赎褐裘。",
      "虽无狐貉温，要免沟壑忧。",
      "小儿为我言，幸可具杯瓯。",
      "园蔬亦复佳，过足翁岂求。"
    ]
  },
  {
    "id": "2e89e42007d9cc213cca18d7074a2067",
    "title": "岁暮杂感四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "岁尽霜雪稠，相望僵万木。",
      "天岂私梅花，独畀此芬馥。",
      "高标我自有，何憾老空谷。",
      "人言和羹实，晚或参鼎餗。",
      "哀哉世论卑，污我尘外躅。",
      "谁能湔祓之，写真配修竹。"
    ]
  },
  {
    "id": "2e89e42007d9cc213cca18d7beba641a",
    "title": "岁暮杂感四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我少虽嗜书，赋性实慵惰。",
      "初志略未酬，白发已无那。",
      "吾儿犹好勇，世事如弃唾。",
      "呻吟编简中，彻旦或未卧。",
      "尔来愈自励，日读易一过。",
      "勉终大学功，吾道要负荷。"
    ]
  },
  {
    "id": "2e89e42007d9cc212d2a7d3646ea2e55",
    "title": "怀旧用昔人蜀道诗韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "曩自白帝城，一马独入蜀。",
      "昼行多水湄，夜宿必山麓。",
      "时闻木客啸，常忧射工毒。",
      "蜿蜒蛇两头，踸踔夔一足。",
      "岂惟耳目骇，直恐性命促。",
      "稍历葭萌西，遂出剑阁北。",
      "奴僵不敢诉，马病犹尽力。",
      "我亦困人客，一日带屡束。",
      "最忆苍溪县，送客一亭绿。",
      "豆枯狐兔肥，霜早柿栗熟。",
      "酒酸压查梨，妓野立土木。",
      "主别意益勤，我去疲已极。",
      "行行求旅店，借问久乃得。",
      "溪声答歌长，灯焰照影独。",
      "村深寒更甚，薪尽烧箦竹。",
      "须臾风雨至，终夕苦漏屋。",
      "于时厌道途，自誓弃微禄。",
      "犹几三十年，始谢祝史职。",
      "君恩念笃老，内阁使寓直。",
      "亦思秋豪报，力惫艺黍稷。",
      "却寻少时书，开卷有惭色。"
    ]
  },
  {
    "id": "2e89e42007d9cc213c812d0cd081469e",
    "title": "晴窗读书自勉",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日雪始晴，绕舍鸟乌乐。",
      "老来少睡眠，虽病亦早作。",
      "岂无案上书，可与共寂寞。",
      "弦歌始风雅，次第窥灏噩。",
      "高明仰河汉，曲折穷脉络。",
      "唐虞诚未远，洙泗亦如昨。",
      "委佩闻都俞，避席承博约。",
      "膏肓幸施砭，幽閟欣纳钥。",
      "天全鲁壁藏，不堕秦火虐。",
      "吾生百世馀，其敢负所托。"
    ]
  },
  {
    "id": "2e89e42007d9cc21d461637b94998235",
    "title": "诵书示子聿二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乃翁诵书舍东偏，吾儿相和山之巅。",
      "翁老且衰常早眠，儿声夜半方泠然。",
      "楚公著书数百编，少师手校世世传。",
      "我生七十有八年，见汝任此宁非天。"
    ]
  },
  {
    "id": "2e89e42007d9cc21d461637bf14d3ef6",
    "title": "诵书示子聿二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "易传三圣至仲尼，炎炎秦火乃见遗。",
      "经中独无一字疑，正须虚心以受之。",
      "世衰道散吁可悲，我老欲学无硕师。",
      "父子共读忘朝饥，此生有尽志不移。"
    ]
  },
  {
    "id": "2e89e42007d9cc21baa451e4fd2da827",
    "title": "十二月二十九日夜半雨雪作披衣起听",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "腊雪瑞丰登，春雨相发生。",
      "二者皆可贺，爱此打窗声。",
      "披衣起静听，萧萧乱疏更。",
      "岂惟肺渴苏，耳目为一清。",
      "孤灯不结花，相对翳复明。",
      "明朝遂除夕，岁月惊峥嵘。"
    ]
  },
  {
    "id": "2e89e42007d9cc211463d68960146174",
    "title": "辛酉除夕",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "衰境遇白鸡，自分堕幽墟。",
      "造物偶见宽，俯仰复岁除。",
      "骎骎迫耄期，凛凛无根株。",
      "孰知尚坚顽，壮者有不如。",
      "铜瓶垂碧井，手自浸屠苏。",
      "松煤染兔颖，秉烛题桃符。",
      "登梯挂钟馗，祭灶分其馀。",
      "僮奴叹我健，却立不敢扶。",
      "新春无五日，节物倾里闾。",
      "罗幡插纱帽，一醉当百壶。"
    ]
  },
  {
    "id": "2e89e42007d9cc217e35839e25fc1193",
    "title": "箕卜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "孟春百草灵，古俗迎紫姑。",
      "厨中取竹箕，冒以妇裙襦。",
      "竖子夹扶持，插笔祝其书。",
      "俄若有物凭，对答不须臾。",
      "岂必考中否，一笑聊相娱。",
      "诗章亦间作，酒食随所须。",
      "兴阑忽辞去，谁能执其袪。",
      "持箕畀灶婢，弃笔卧墙隅。",
      "几席亦已彻，狼藉果与蔬。",
      "纷纷竟何益，人鬼均一愚。"
    ]
  },
  {
    "id": "2e89e42007d9cc218805e3fa9ee97629",
    "title": "送子龙赴吉州掾",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我老汝远行，知汝非得已。",
      "驾言当送汝，挥涕不能止。",
      "人谁乐离别，坐贫至于此。",
      "汝行犯胥涛，次第过彭蠡。",
      "波横吞舟鱼，林啸独脚鬼。",
      "野饭何店炊，孤棹何岸舣。",
      "判司比唐时，犹幸免笞棰。",
      "庭参亦何辱，负职乃可耻。",
      "汝为吉州吏，但饮吉州水。",
      "一钱亦分明，谁能肆谗毁。",
      "聚俸嫁阿惜，择士教元礼。",
      "我食可自营，勿用念甘旨。",
      "衣穿听露肘，履破从见指。",
      "出门虽被嘲，归舍却睡美。",
      "益公名位重，凛若乔岳峙。",
      "汝以通家故，或许望燕几。",
      "得见已足荣，切勿有所启。",
      "又若杨诚斋，清介世莫比。",
      "一闻俗人言，三日归洗耳。",
      "汝但问起居，馀事勿挂齿。",
      "希周有世好，敬叔乃乡里。",
      "岂惟能文辞，实亦坚操履。",
      "相从勉讲学，事业在积累。",
      "仁义本何常，蹈之则君子。",
      "汝去三年归，我傥未即死。",
      "江中有鲤鱼，频寄书一纸。"
    ]
  },
  {
    "id": "2e89e42007d9cc2120a4c17d380072b7",
    "title": "老学庵自规",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "尧德被四表，其本在身修。",
      "江河水稽天，发源乃涓流。",
      "人忍于搏虱，习熟且解牛。",
      "象箸与玉杯，漆器实其由。",
      "斯须失兢畏，恶名溢九州。",
      "始乎为善士，终可蹈轲丘。",
      "孰置汝太山，孰挤汝污沟。",
      "降福孰汝私，得祸孰汝雠。",
      "圣狂在一念，祸福皆自求。",
      "易箦汝所知，垂死勿惰偷。"
    ]
  },
  {
    "id": "2e89e42007d9cc21c09b3cdbb290bba1",
    "title": "雪后龟堂独坐四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "丈夫自重如拱璧，安用人看一钱直。",
      "箪食豆羹不虚受，富贵那可从人得。",
      "读书万卷行愧心，幽有鬼神为君惜。",
      "龟堂乐处谁得知，红日满窗听雪滴。"
    ]
  },
  {
    "id": "2e89e42007d9cc21c09b3cdb3465b945",
    "title": "雪后龟堂独坐四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "两手龟坼愁出袖，闭户垂帷坐清昼。",
      "朝阳破云雪渐消，点滴无穷听檐溜。",
      "士生百行虽相补，第一要能安饭糗。",
      "诗书幸可教儿童，勿使后人怜晚谬。"
    ]
  },
  {
    "id": "2e89e42007d9cc21c09b3cdb50d5ddf3",
    "title": "雪后龟堂独坐四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "牙齿欲落何足惜，烂煮藜羹自堪食。",
      "屋穿不害气吐虹，客至从惊瘦如腊。",
      "天公镌汝亦已至，春风裂面雪三尺。",
      "浊醪倾罢仰屋歌，尚友孙侔与徐积。"
    ]
  },
  {
    "id": "2e89e42007d9cc21c09b3cdb076c1ee2",
    "title": "雪后龟堂独坐四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "闭门屋漏不可居，出门雪泥深尺馀。",
      "兴阑已回剡溪棹，路滑罢借东家驴。",
      "竹窗兀兀无与语，浇愁赖有酒一壶。",
      "眼花耳热睡至夜，吹火起读残编书。"
    ]
  },
  {
    "id": "2e89e42007d9cc2137f8f80d50852766",
    "title": "书感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我欲哭穷途，所惧世俗惊。",
      "出门复入门，掩泪且吞声。",
      "唐虞邈难继，周孔不复生。",
      "承学百世下，我辈责岂轻。",
      "杨墨斥已殚，释老犹纵横。",
      "拔本塞其源，力尽志未平。",
      "吾道如皦日，薄食终必明。",
      "一木虽独立，可支大厦倾。",
      "夷风方变夏，孰能作长城。",
      "卓哉易箦公，垂死犹力行。"
    ]
  },
  {
    "id": "2e89e42007d9cc21afd621405fffc286",
    "title": "斋中杂题四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "湖水日益长，柳色日益深。",
      "好鸟西山来，飞鸣过前林。",
      "年华挽不留，陈迹旷难寻。",
      "花开少共赏，酒熟惟孤斟。",
      "王谢今编氓，曲水空山阴。",
      "一樽欲吊古，已矣予何心。"
    ]
  },
  {
    "id": "2e89e42007d9cc21afd621408b0751d8",
    "title": "斋中杂题四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "屯云失南山，三日吹细雨。",
      "岁月不贷人，蛙声遽如许。",
      "一年复一年，老至不可御。",
      "下湿病在脾，馀息仅如缕。",
      "枯皮裹瘦骨，半属松下土。",
      "屋坏要当颠，安能强撑拄。"
    ]
  },
  {
    "id": "2e89e42007d9cc21afd621408537d113",
    "title": "斋中杂题四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "书生每苦饥，得饭已可贺。",
      "黄齑三百瓮，自是天所破。",
      "有时尚不继，得米无暇簸。",
      "昨者雪塞门，烟绝但僵卧。",
      "虽云迫沟壑，老学不敢惰。",
      "夜分唤邻翁，我歌尔当和。"
    ]
  },
  {
    "id": "2e89e42007d9cc21afd62140618724c7",
    "title": "斋中杂题四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "西窗日过中，饥坐生眼花。",
      "援笔课小诗，墨燥字倾斜。",
      "须臾忽满纸，翩翩若风鸦。",
      "虽无古人法，简拙自一家。",
      "乃知雨漏壁，未愧锥画沙。",
      "俄报豆饭熟，投笔喜莫涯。",
      "呼童拾涧薪，试我家山茶。"
    ]
  },
  {
    "id": "2e89e42007d9cc21ac19ad28916fb4d0",
    "title": "病起遇晴有作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "十日春雨霪，百疾投间作。",
      "呻吟虽甚苦，饮啖尚自若。",
      "筋骸则已疲，正气亦消铄。",
      "行年垂八十，所恃岂在药。",
      "魔军累百万，指顾可尽缚。",
      "君看仁义师，何至用韬略。",
      "川云忽破散，平地见日脚。",
      "无人画此翁，缥渺立孤鹤。"
    ]
  },
  {
    "id": "2e89e42007d9cc2137f8f80d20edb24b",
    "title": "书感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "头颅已可知，牙齿今复落。",
      "十步或再休，啜粥不及勺。",
      "身依一蒲团，壁挂两芒屩。",
      "对客辄坐睡，有问莫能酢。",
      "念昔少壮时，心慕宦游乐。",
      "初登平津馆，晚入征西幕。",
      "雨暗骆谷烽，霜清散关柝。",
      "登高望中原，气已吞雍雒。",
      "宁知事大谬，憔悴理征橐。",
      "单车去梁益，健席下沔鄂。",
      "还朝见故人，大马黄金络。",
      "后来固多士，鹓鹭照台阁。",
      "婆娑郎吏间，只自取嘲噱。",
      "历思从来事，无铁可打错。",
      "幸得还故园，快若解束缚。",
      "闾里通有无，情厚不为薄。",
      "泥行事春耕，日曝毕秋穫。",
      "隔墙唤邻翁，浊酒聊共酌。"
    ]
  },
  {
    "id": "2e89e42007d9cc21a2a9d4f87830dcd0",
    "title": "东冈",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东冈竹千竿，大者围过尺。",
      "微风生其间，萧萧戛寒碧。",
      "我闲适一到，散发坐磐石。",
      "万事不累心，清啸遂至夕。",
      "此君本傲世，独我有夙昔。",
      "老惰恐作疏，时来寓琴弈。"
    ]
  },
  {
    "id": "2e89e42007d9cc21628789b881052d47",
    "title": "过邻家",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老病在臂踝，终日不喜动。",
      "溪云忽过前，袖手以目送。",
      "今晨光景佳，霁色入鸟哢。",
      "驾言出柴荆，暂作湖山梦。",
      "东村望鹤巢，西阜过獾峒。",
      "父老意欣然，为我拨春瓮。",
      "岂惟浇舌燥，亦用软脚痛。",
      "形骸去绳检，谈笑得少纵。",
      "吴蚕初上簇，陂稻亦已种。",
      "端五数日间，更约同解粽。"
    ]
  },
  {
    "id": "2e89e42007d9cc21fa9565e9b3bf6f63",
    "title": "老学庵北作假山既成即雨弥月不止",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古者封禅岁，乾封辄枯旱。",
      "不言绝民食，徒欲晒日观。",
      "我今作小山，才及仞有半。",
      "下潴数斗水，草木稍葱茜。",
      "蕞尔何足言，造物亦幽赞。",
      "冥冥一月雨，阴翳迷昏旦。",
      "芳草争抽萌，珍木亦擢干。",
      "龟鱼出复没，鸟雀聚仍散。",
      "彼天初何私，遗我耳目玩。",
      "遂令闾巷间，日厌鹁鸪唤。",
      "淖深樵苏绝，有米不能爨。",
      "为小乃害大，未可以理断。",
      "忧惧塞胸中，当食屡兴叹。",
      "培塿固易平，荷锸愧吾懦。"
    ]
  },
  {
    "id": "2e89e42007d9cc210895458c66af1d41",
    "title": "赠洞微山人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我年六十四，获谴输鬼薪。",
      "束书出东门，挥手谢国人。",
      "笑指身上衣，不复染京尘。",
      "时有一老翁，祝我当自珍。",
      "却后十五年，迎君浙江滨。",
      "我笑语是翁，岂说他生身。",
      "事果不可知，邂逅如隔辰。",
      "鹤发无馀鬒，鹑衣仍苦贫。",
      "秋风旱河头，握手一笑新。",
      "买酒烹鸡豚，往事得具陈。",
      "试数同朝旧，零落增悲辛。",
      "与翁虽俱老，肝胆犹轮囷。",
      "千里亦命驾，何况托近邻。",
      "秋高佳风月，相过莫厌频。"
    ]
  },
  {
    "id": "2e89e42007d9cc21bea6e389fc4d0218",
    "title": "次韵黄宫教见赠",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士固未易料，世乃有若人。",
      "高标与旷怀，岂复容疏亲。",
      "邂逅京尘中，握手一笑新。",
      "我虽读古书，妙处愧斫轮。",
      "敢学狂接舆，歌凤笑泣麟。",
      "空持鼻端垩，庶几遇郢斤。",
      "独立临洪流，欲济茫无津。",
      "君其幸教之，勿弃老病身。"
    ]
  },
  {
    "id": "2e89e42007d9cc211fcea81527a4ef89",
    "title": "韩太傅生日",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "珥貂中使传天语，一片惊尘飞辇路。",
      "清霜粲瓦初作寒，天为明时生帝傅。",
      "黄金饰奁雕玉觞，上尊御食传恩光。",
      "紫驼之峰玄熊掌，不数沙苑千群羊。",
      "通天宝带连城价，受赐雍容看拜下。",
      "神皇外孙风骨殊，凛凛英姿不容画。",
      "问今何人致太平，绵地万里皆春耕。",
      "身际风云手扶日，异姓真王功第一。"
    ]
  },
  {
    "id": "2e89e42007d9cc212ae3cb1353eff5ea",
    "title": "寂寂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "接客厌纷纷，客去喜寂寂。",
      "今朝下帘坐，疏雨时一滴。",
      "地炉拥破褐，自笑懒无敌。",
      "新春傥得归，更面九年壁。"
    ]
  },
  {
    "id": "2e89e42007d9cc210d56f7c40503a7e2",
    "title": "送子虡赴金坛丞",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "与汝为父子，忽逾五十年。",
      "平生知几别，此别益酸然。",
      "念汝发亦白，执手河桥边。",
      "西行过临平，想汝小系船。",
      "悠悠阳羡路，渺渺云阳川。",
      "京江昔所游，想像在目前。",
      "今兹两使君，幸有宿昔缘。",
      "汝虽登门晚，世好亦牵联。",
      "顾于赏罚间，其肯为汝偏。",
      "夙夜佐而长，努力忘食眠。",
      "醇如新丰酒，清若鹤林泉。",
      "棠宜使可爱，蒲正不须鞭。"
    ]
  },
  {
    "id": "2e89e42007d9cc21792b3d2ff0c31f56",
    "title": "今日史课偶少暇戏作五字",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仲夏入都门，堂瓦忽已霜。",
      "史馆方抡才，我亦厕其傍。",
      "三日败一笔，手胝视芒芒。",
      "吏来督日程，炙冷不及尝。",
      "今辰偶少静，扫地欲焚香。",
      "市声塞我门，驺呼过我墙。",
      "鄙性不耐喧，惝恍意欲狂。",
      "天生两穷耳，只堪听啼螀。"
    ]
  },
  {
    "id": "2e89e42007d9cc21a537cbdbcb1dc25c",
    "title": "送襄阳郑帅唐老",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "郑侯骨相非复常，伏犀贯额面正方。",
      "声名赫奕动天子，家世富贵连椒房。",
      "武能防秋北平道，文合落笔中书堂。",
      "畿西谋帅国大事，当宁久弄黄金章。",
      "一朝丹诏自天下，两班仰首看腾骧。",
      "郑侯此行端可羡，绣旗皂纛戈如霜。",
      "三更传令出玉帐，平旦按阵来毬场。",
      "宿兵万灶尽貔虎，牧马千群皆骕骦。",
      "酒酣赋诗幕府和，纵横健笔谁能当。",
      "虽然郑侯志意远，虎视直欲吞北荒。",
      "榆林雁门塞垣紫，孟津砥柱河流黄。",
      "出师有路吾能说，直自襄阳向洛阳。"
    ]
  },
  {
    "id": "2e89e42007d9cc217ed3dc32f11d3724",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仕宦遍四方，每出归愈贫。",
      "寒暑更质衣，笑倒邻里人。",
      "今年作史官，坐糜太仓陈。",
      "无如思归何，日夜望绝麟。",
      "区区牛马走，龊龊虮虱臣。",
      "恩深老不报，肝胆空轮囷。"
    ]
  },
  {
    "id": "2e89e42007d9cc217ed3dc32466c0a4f",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "孟子辟杨墨，吾道方粲然。",
      "韩愈排佛老，不失圣所传。",
      "伐木当伐根，攻敌当攻坚。",
      "坐视日月食，孰探天地全。",
      "一木信难恃，要忧大厦颠。",
      "安得孟韩辈，出为吾党先。"
    ]
  },
  {
    "id": "2e89e42007d9cc217ed3dc325a28890e",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "圣人固多能，艺乃以不试。",
      "嗟予少贫贱，日月成坐弃。",
      "矧今耄已及，甘食而美睡。",
      "道衰朋友散，斯文凛将坠。",
      "闭户辄竟日，孰与讲仁智。",
      "厌厌生意尽，何暇议李志。"
    ]
  },
  {
    "id": "2e89e42007d9cc217ed3dc320a18e7a7",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少年喜结交，患难谓可倚。",
      "宁知事大谬，亲友化虎兕。",
      "出仕五十年，危不以谗死。",
      "始畏囊中锥，宁取道傍李。",
      "老来多新知，英彦终可喜。",
      "岂以二三君，遂疑天下士。"
    ]
  },
  {
    "id": "2e89e42007d9cc217ed3dc3287bac1ad",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔我游庐山，夜遇东林雪。",
      "灰深火正热，膏减灯半灭。",
      "童惊林虎过，僧惜涧松折。",
      "至今每追想，可解肺肝热。",
      "那知蓬山梦，忽继此清绝。",
      "殊胜苏子卿，餐毡持汉节。"
    ]
  },
  {
    "id": "2e89e42007d9cc217ed3dc322129707a",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "观人如观玉，拙眼喜讥评。",
      "得失顾在人，玉固非所病。",
      "庆历嘉祐间，人才于斯盛。",
      "王回仅一招，石介弃不聘。",
      "乃知天下士，成败各有命。",
      "愿君姑安之，天定岂不胜。"
    ]
  },
  {
    "id": "2e89e42007d9cc217ed3dc324a50613c",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "两山如蛾眉，一水若车辋。",
      "吾昔庐其间，百里临莽苍。",
      "少年手艺木，条干日夜长。",
      "咿哑驾独辕，迢递摇两桨。",
      "平生会心地，今乃寄梦想。",
      "何时唤邻翁，烟水行布网。"
    ]
  },
  {
    "id": "2e89e42007d9cc217ed3dc32f9db8d0e",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "货财不可居，禄位不可饕。",
      "我尔本一家，何至皋兰鏖。",
      "小夫谋人国，纷纷日煎熬。",
      "或谓性本恶，或谓经无褒。",
      "误人方自此，孰如饮醇醪。",
      "清言亦自佳，遗事非徒高。"
    ]
  },
  {
    "id": "2e89e42007d9cc217ed3dc329f2f81b1",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "鲁山粹而博，韶美旷且真。",
      "石渠东观中，久矣无若人。",
      "飞仙骖凤鸾，岂久混世尘。",
      "空馀文章在，常与日月新。",
      "我虽不足数，畴昔忝交亲。",
      "尚想秋灯下，对影攲幅巾。"
    ]
  },
  {
    "id": "2e89e42007d9cc217ed3dc32d0114db1",
    "title": "杂兴十首以贫坚志士节病长高人情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君子尚大节，又甚恶不情。",
      "鲁连故可人，用意终近名。",
      "千载高夷齐，采薇忘其生。",
      "周公述易象，所以贵幽贞。",
      "去圣虽已远，江左见渊明。",
      "我读饮酒诗，朱弦有遗声。"
    ]
  },
  {
    "id": "2e89e42007d9cc21cfa7242e7e52c517",
    "title": "梦韩无咎如在京口时既觉枕上作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "隆兴之初客江皋，连榱结驷皆贤豪。",
      "坐中无咎我所畏，日夜酬唱兼诗骚。",
      "有时赠我玉具剑，间亦报之金错刀。",
      "旧游忽堕五更梦，举首但觉铁瓮高。",
      "樽前美人亦黄土，吾辈鬼录将安逃。",
      "死生一诀信已矣，所恨膏火常煎熬。",
      "平生不爱葱岭话，方术亦陋葛与陶。",
      "但当东归弃百事，烂醉海上观云涛。"
    ]
  },
  {
    "id": "2e89e42007d9cc2177a09ce847e12594",
    "title": "题赵生画",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东都画手排浮萍，天子独赏一赵生。",
      "幅缣尺纸皆厚赐，众史妒媢都人惊。",
      "尔来一笔不复见，好事往往空闻名。",
      "奇哉此独出劫火，论价直恐千金轻。",
      "老廉博士最别识，一见自谓双眼明。",
      "老夫寓居旱河上，矮轴正向幽窗横。",
      "饭馀扪腹看不厌，林外重阁高峥嵘。",
      "凭谁唤住两禅客，水边共听烟钟声。"
    ]
  },
  {
    "id": "2e89e42007d9cc21d7c0e6d5f808ca10",
    "title": "暇日弄笔戏书三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天地为我庐，江山为我客。",
      "北斗以酌酒，恨我饮量窄。",
      "人生但闭户，乌用分菽麦。",
      "赠君玉函方，愦愦无皂白。"
    ]
  },
  {
    "id": "2e89e42007d9cc21d7c0e6d5e5e6766d",
    "title": "暇日弄笔戏书三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "草书学张颠，行书学杨风。",
      "平生江湖心，聊寄笔砚中。",
      "龙蛇入我腕，疋素忽已穷。",
      "馀势尚隐辚，此兴嗟谁同。"
    ]
  },
  {
    "id": "2e89e42007d9cc21d7c0e6d59d014498",
    "title": "暇日弄笔戏书三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "胸怀几云梦，形骸一槁木。",
      "虽客长安城，未始忘退缩。",
      "古来豪杰士，强半死空谷。",
      "耐事勿动心，贫贱岂汝独。"
    ]
  },
  {
    "id": "2e89e42007d9cc21e78681577c61b824",
    "title": "谢徐志父帐干惠诗编",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生闻若人，笔墨极奇峭。",
      "相望二千里，安得接谈笑。",
      "一朝获其诗，惊喜逾素料。",
      "夜窗取吟讽，寒灯耿相照。",
      "舂容清庙歌，缥缈苏门啸。",
      "蹴天浙江涛，照野楚山烧。",
      "每篇十过读，玩味头屡掉。",
      "正如啜名酒，虽爱不忍釂。",
      "看君亦华发，气压万年少。",
      "予昔从茶山，辱赏三语妙。",
      "文章老不进，憔悴今可吊。",
      "谁知牛车铎，黄钟乃同调。",
      "愿君时来过，勿恤俗子诮。"
    ]
  },
  {
    "id": "2e89e42007d9cc211cd6d1da5628aace",
    "title": "谢王子林判院惠诗编",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "文章有定价，议论有至公。",
      "我不如诚斋，此评天下同。",
      "王子江西秀，诗有诚斋风。",
      "今年入修门，轩轩若飞鸿。",
      "人言诚斋诗，浩然与俱东。",
      "字字若长城，梯冲何由攻。",
      "我望已畏之，谨避不欲逢。",
      "一日来叩门，锦囊出几空。",
      "我欲与驰逐，未交力已穷。",
      "太息谓王子，诸人无此功。",
      "骑驴上灞桥，买酒醉新丰。",
      "知子定有人，讵必老钝翁。"
    ]
  },
  {
    "id": "2e89e42007d9cc21a2adb9951fac3850",
    "title": "思归示子聿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生爱山水，游陟老不厌。",
      "此外惟读书，垂死尚关念。",
      "方昔少壮时，万里携一剑。",
      "自从还故山，日夜就收敛。",
      "蒙恩置三馆，寒灰忽光焰。",
      "龙钟气才属，笔力安得赡。",
      "同舍多贤豪，揣分无乃玷。",
      "春来百疾作，沉痼困针砭。",
      "思归入梦寐，历历数过店。",
      "问津始胥涛，系缆望禹窆。",
      "小江齑饼美，梅市将酒酽。",
      "云破山嶙峋，雨足湖潋滟。",
      "二月柳胜槎，三月花如染。",
      "拄杖幸可扶，吾生尚何欠。",
      "更当与稚子，晨暮事铅椠。",
      "天爵古所尊，荣名勿多占。"
    ]
  },
  {
    "id": "2e89e42007d9cc2199620a72fd2fbf2b",
    "title": "新年七十有九",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "中岁抱沉绵，讵敢望七十。",
      "造物偶脱遗，俯仰耄已及。",
      "宁知辱弓旌，扶惫去乡邑。",
      "受恩不知报，怀抱空怏悒。",
      "天门邈难窥，地芥亦懒拾。",
      "随身一诗囊，副以两药笈。",
      "何当复得谢，浩荡脱维絷。",
      "擘浪画楫飞，穿云青鞋湿。",
      "馀年尚有几，登览当汲汲。",
      "狂吟题寺廊，大笔蘸墨汁。"
    ]
  },
  {
    "id": "2e89e42007d9cc2188911b95d60b9ab7",
    "title": "对酒作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "羡门安期何在哉，河流上溯昆仑开。",
      "白云不与隐居老，孤鹤自下辽天来。",
      "春江风物正闲美，绿浦潮平柁初起。",
      "暮吹长笛发巴陵，晓挂高帆渡湘水。",
      "世间万变更故新，会当太息摩铜人。",
      "脱裘取酒藉芳草，与子共醉壶中春。"
    ]
  },
  {
    "id": "2e89e42007d9cc210e32d206757db0e0",
    "title": "西湖春游",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "灵隐前，天竺后，鬼削神剜作岩岫。冷泉亭中一尊酒，一日可敌千年寿。",
      "清明后，上巳前，千红百紫争妖妍。鼕鼕鼓声鞠场边，秋千一蹴如登仙。",
      "人生得意须年少，白发茏钟空自笑。君不见灞亭耐事故将军，醉尉怒诃如不闻。"
    ]
  },
  {
    "id": "2e89e42007d9cc2140650cbc8222034e",
    "title": "春晚用对酒韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾今归哉复归哉，草堂正对湖山开。",
      "座铭漆园养生主，屏列柴桑归去来。",
      "一闲可敌八珍美，骊驹在门端可起。",
      "不缘老病日日增，世味从来淡如水。",
      "故人谁非白头新，况复眼中无故人。",
      "但馀一恨未免叹，掩关睡过今年春。"
    ]
  },
  {
    "id": "2e89e42007d9cc219ca9d8731669029b",
    "title": "春晚怀故山",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾庐烟树间，正占湖一曲。",
      "远山何所似，䰀鬌千髻绿。",
      "近山更可人，连娟两眉蹙。",
      "涧蟠偃盖松，路暗围尺竹。",
      "海棠虽妍华，态度终不俗。",
      "最奇女郎花，宛有世外躅。",
      "虽云懒出游，闭户乐事足。",
      "年来殊失计，久耗太仓粟。",
      "淖糜不救口，断简欲满屋。",
      "兀兀不知春，青灯伴幽独。"
    ]
  },
  {
    "id": "2e89e42007d9cc21dd6ebd31a88a6cae",
    "title": "春社日效宛陵先生体四首社雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "开岁才几时，春社忽已及。",
      "茫茫草色深，萧萧雨声急。",
      "扶犁行白水，不惜芒屦湿。",
      "村童更可怜，赤脚牛背立。"
    ]
  },
  {
    "id": "2e89e42007d9cc21dd6ebd3101cd9b93",
    "title": "春社日效宛陵先生体四首社雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "酒旗三家市，烟草十里陂。",
      "林间鼓鼕鼕，迨此春社时。",
      "饮福父老醉，嵬峨相扶持。",
      "君勿轻此声，可配丰年诗。"
    ]
  },
  {
    "id": "2e89e42007d9cc21dd6ebd312c7b5a90",
    "title": "春社日效宛陵先生体四首社雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "农家耕作苦，雨旸每关念。",
      "种黍蹋曲糵，终岁勤收敛。",
      "社瓮虽草草，酒味亦醇酽。",
      "长歌南陌头，百年应不厌。"
    ]
  },
  {
    "id": "2e89e42007d9cc21dd6ebd316b43837a",
    "title": "春社日效宛陵先生体四首社雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "社日取社猪，燔炙香满村。",
      "饥鸦集街树，老巫立庙门。",
      "虽无牲牢盛，古礼亦略存。",
      "醉归怀馀肉，沾遗遍诸孙。"
    ]
  },
  {
    "id": "2e89e42007d9cc21e9213cd4546162b9",
    "title": "小饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "门生嘲喜眠，官长骂耽酒。",
      "人生自适尔，嘲骂亦何有。",
      "蒸我乳下豚，剪我雨中韭。",
      "杯盘虽不丰，吾儿起为寿。",
      "车马满长安，谁肯顾衰朽。",
      "作诗付汝藏，千金珍弊帚。"
    ]
  },
  {
    "id": "2e89e42007d9cc2145c4d042d5c2fba8",
    "title": "感寓二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生难控抟，古谓七十稀。",
      "寿夭虽小异，要亦同所归。",
      "君看衔山日，耿耿有馀晖。",
      "投床方息偃，晨起复求衣。",
      "万家同一役，负水关门扉。",
      "智叟与愚公，毕竟孰是非。"
    ]
  },
  {
    "id": "2e89e42007d9cc2145c4d042086d3c6d",
    "title": "感寓二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老氏有至言，所贵知我稀。",
      "鄙夫急自炫，岂复择所归。",
      "君看珠在渊，草木借光辉。",
      "所以古达人，怀玉被褐衣。",
      "吾庐大泽中，岁苦水半扉。",
      "朱门固自好，我亦未必非。"
    ]
  },
  {
    "id": "2e89e42007d9cc21d4d6cf5b91419e1f",
    "title": "肉食",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生爱枯淡，老病未免肉。",
      "杀戒苦难持，贪境则易熟。",
      "鄙夫五鼎少，达士一瓢足。",
      "纷纷刀机间，断者岂复续。",
      "习闻谓当然，乍见可痛哭。",
      "长安多贵人，得此试一读。"
    ]
  },
  {
    "id": "2e89e42007d9cc211dfeaaae0a57f72d",
    "title": "南堂夜坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老来日月驶，秋令俄更端。",
      "蝉号晚愈壮，萤火流空园。",
      "西风吹衣裳，萧然谢炎官。",
      "饱食一事无，散发坐前轩。",
      "河汉西南流，北斗何阑干。",
      "坐久光彩变，缺月涌金盆。",
      "欲睡复踌躇，草棘露已漙。",
      "徂岁何足道，死生付乾坤。"
    ]
  },
  {
    "id": "2e89e42007d9cc21e71eee3a5fc0ae11",
    "title": "养生",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "禀赋本不强，四十已遽衰。",
      "药裹不离手，对酒盘无梨。",
      "岂料今八十，白间犹黑丝。",
      "咀嚼虽小艰，幸未如牛呞。",
      "昔虽学养生，所遇少硕师。",
      "金丹既茫昧，鸾鹤安可期。",
      "惟有庖丁篇，可信端不疑。",
      "爱身过拱璧，奉以无缺亏。",
      "孽不患天作，戚惟忧自诒。",
      "挛躄岂不苦，害犹在四支。",
      "二竖伏膏肓，良医所不治。",
      "衣巾视寒燠，饮食节饱饥。",
      "虎兕虽在傍，牙爪何由施。",
      "老人不妄语，聊赋养生诗。"
    ]
  },
  {
    "id": "2e89e42007d9cc215327aebbafe649bb",
    "title": "饮酒近村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "放翁睡多少行立，人扶往赴邻里集。",
      "痛饮山花插鬓红，醉归棘露沾衣湿。",
      "纱巾一幅何翩翩，庭中弄影不肯眠。",
      "莫欺此老今衰甚，曾见高皇狩越年。"
    ]
  },
  {
    "id": "2e89e42007d9cc21d33819ee491af9eb",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "束发初学诗，妄意薄风雅。",
      "中年困忧患，聊欲希屈贾。",
      "宁知竟卤莽，所得才土苴。",
      "入海殊未深，珠玑不盈把。",
      "老来似少进，遇兴颇倾泻。",
      "犹能起后生，黄河吞钜野。"
    ]
  },
  {
    "id": "2e89e42007d9cc21d33819ee131ce42e",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔西游边，万里持一剑。",
      "风餐不自恤，露宿未尝厌。",
      "栈危馀汉烧，山断有秦堑。",
      "敢夸胡羊美，但怀巴酒酽。",
      "回首四十年，远游每关念。",
      "秋风跨蹇驴，尚喜道傍店。"
    ]
  },
  {
    "id": "2e89e42007d9cc21d33819ee79738041",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "周南太史公，道家蓬莱山。",
      "尘凡不可料，亦复居其间。",
      "屡奏乞骸骨，宽恩许投闲。",
      "羽衣碧玉简，尚缀仙官班。",
      "黄精扫白发，面有孺子颜。",
      "简寂吾家旧，飘然时往还。"
    ]
  },
  {
    "id": "2e89e42007d9cc21d33819ee48c2a580",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我行剡中路，茆店连溪桥。",
      "驴弱我亦饥，解鞍雨萧萧。",
      "投床得小憩，炊黍烹药苗。",
      "举手谢主人，去路盘山腰。",
      "沃洲在何许，秋叶红未凋。",
      "游僧不可逢，聊须问归樵。"
    ]
  },
  {
    "id": "2e89e42007d9cc21d33819eea677f91f",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "怕事真驽疴，老作入都梦。",
      "头颅今何似，尚复堪自送。",
      "联裾预登瀛，策马从上雍。",
      "年衰当亟去，恩大容力控。",
      "虽言解朝籍，尚予侍祠俸。",
      "明年即八十，日月难把弄。",
      "著书则已矣，努力谋社瓮。"
    ]
  },
  {
    "id": "2e89e42007d9cc21d33819eea748d315",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾才如蹇人，何计逐奔马。",
      "吾文如丑女，惟藉粉黛假。",
      "向来已归休，毕志向林下。",
      "块然一愚公，初不系用舍。",
      "国恩定难报，衰涕时一洒。",
      "人本不胜天，岂复论众寡。"
    ]
  },
  {
    "id": "2e89e42007d9cc21d33819eea8ee4ef9",
    "title": "入秋游山赋诗略无阙日戏作五字七首识之以野店山桥送马蹄为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "驴病比已损，秋风轻四蹄。",
      "朝游支遁寺，暮涉干吉溪。",
      "青嶂环孤村，绿波溢横堤。",
      "吾行本无定，所至穷攀跻。",
      "细推亦何乐，正类好锻嵇。",
      "自今当务本，春芜饱锄犁。"
    ]
  },
  {
    "id": "2e89e42007d9cc2107d1f29a2c2e17a3",
    "title": "杂感五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "孔欲居九夷，老亦适流沙。",
      "忠信之所覃，岂间夷与华。",
      "况我州闾间，相视等一家。",
      "老稚各自力，勉蹈思无邪。"
    ]
  },
  {
    "id": "2e89e42007d9cc2107d1f29a3ee12fa0",
    "title": "杂感五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "十月可酿酒，六月可作酱。",
      "儿曹念乃翁，左右日供养。",
      "比邻有老疾，亦复致一饷。",
      "老老以及人，此义古所尚。"
    ]
  },
  {
    "id": "2e89e42007d9cc2107d1f29a5e0c7628",
    "title": "杂感五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "肉食养老人，古虽有是说。",
      "修身以待终，何至陷饕餮。",
      "晨烹山蔬美，午漱石泉洁。",
      "岂役七尺躯，事此肤寸舌。"
    ]
  },
  {
    "id": "2e89e42007d9cc2107d1f29ab7303526",
    "title": "杂感五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一气不遽变，雨霁皆有符。",
      "死非一旦至，小疾为前驱。",
      "人能谨察之，岂有仓卒虞。",
      "哀哉不知此，虽悔良难图。"
    ]
  },
  {
    "id": "2e89e42007d9cc2107d1f29a0eda3adc",
    "title": "杂感五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "养生孰为本，元气不可亏。",
      "秋毫失固守，金丹亦奚为。",
      "所以古达人，一意坚自持。",
      "魔鬼虽百万，敢犯堂堂师。"
    ]
  },
  {
    "id": "2e89e42007d9cc212ceae3816ab167b8",
    "title": "航海",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我老卧丘园，百事习慵惰。",
      "惟有汗漫游，未语意先可。",
      "或挂风半帆，或贮云一舸。",
      "趁潮乱鸣橹，过碛细扶柁。",
      "近辄凌烟海，自笑一何果。",
      "邂逅得奇观，造物岂付我。",
      "古湫石蜿蜒，孤岛松磊砢。",
      "湘竹閟娥祠，淮怪深禹锁。",
      "鬼神骇犀炬，天地赫龙火。",
      "瑰奇穷万变，鲲鹏尚么么。",
      "纷纭旋或忘，追记今亦颇。",
      "作诗配齐谐，发子笑齿瑳。"
    ]
  },
  {
    "id": "2e89e42007d9cc21b6ae922fa6f0a905",
    "title": "黄犊",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "卖刀买黄犊，用以事耕稼。",
      "凄风山北秋，缺月溪西夜。",
      "小童搢竹枝，相呼聊一跨。",
      "秋来作栏成，参差出林罅。",
      "青烟起草积，微火近茅舍。",
      "未言东作功，此景已可画。"
    ]
  },
  {
    "id": "2e89e42007d9cc21650c6c8998626b1b",
    "title": "目昏颇废观书以诗记其始时年七十九矣",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少时业诗书，慕古不自量。",
      "晨暮间弦诵，左右纷朱黄。",
      "积书山崇崇，探义海茫茫。",
      "同志三四人，辩论略相当。",
      "落笔辄千言，气欲吞名场。",
      "忽焉六十年，绿鬓久已霜。",
      "食必观本草，不疗病在床。",
      "今秋又病目，始觉闲味长。",
      "车马既不至，亦无书在傍。",
      "一坐漏十刻，甚倦则倚墙。",
      "蝴蝶吾前身，华胥吾故乡。",
      "童子亦听睡，不复呼烧香。"
    ]
  },
  {
    "id": "2e89e42007d9cc214bb64286e3f05feb",
    "title": "饭饱昼卧戏作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "为农得饭常半菽，出仕固应甘脱粟。",
      "藜羹自美何待糁，况复畏人嘲苜蓿。",
      "今年还东已八十，视听虽存鬓先秃。",
      "安能卖药谋助道，但有知分堪养福。",
      "水车辘辘邻馈鱼，社鼓鼕鼕众分肉。",
      "可怜老子暂膨脝，午睡窗边自扪腹。"
    ]
  },
  {
    "id": "2e89e42007d9cc2134e7993885808228",
    "title": "记东村父老言",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "原上一缕云，水面数点雨。",
      "夹衣已觉寒，秋令遽如许。",
      "行行适东村，父老可共语。",
      "披衣出迎客，芋栗旋烹煮。",
      "自言家近郊，生不识官府。",
      "甚爱问孝书，请学公勿拒。",
      "我亦为欣然，开卷发端绪。",
      "讲说虽浅近，于子或有补。",
      "耕荒两黄犊，庇身一茅宇。",
      "勉读庶人章，淳风可还古。"
    ]
  },
  {
    "id": "2e89e42007d9cc21f706851a768062db",
    "title": "试笔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "用笔如用人，利钝乌可常。",
      "必欲责其全，无乃废所长。",
      "宣城与晋陵，声价略相当。",
      "不知今何年，森然集龟堂。",
      "和墨若瑿黑，捣纸如银光。",
      "心手适调一，运此紫毫铓。",
      "前却俱称意，六骥驰康庄。",
      "聊复取一快，讵必师钟张。"
    ]
  },
  {
    "id": "2e89e42007d9cc21ce2a1872b04f4d78",
    "title": "秋树",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋风一夜吹桥树，明日来看已非故。",
      "吴中九月霜尚薄，落叶半随飞鸟去。",
      "老人心事感凋零，只欲逢秋醉不醒。",
      "范宽用意真难解，偏写丹枫作画屏。"
    ]
  },
  {
    "id": "2e89e42007d9cc216d9860d65fc7581f",
    "title": "访隐者不遇",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋高山色青如染，寒雨霏微时数点。",
      "兰亭在眼久不到，每对湖山辄怀歉。",
      "雅闻其下有隐士，漠漠孤烟起松崦。",
      "独携拄杖行造之，枳篱数曲柴门掩。",
      "笛声尚近人已遁，日啜薄糜终不贬。",
      "何如小住共一尊，山藜野芋分猿嗛。"
    ]
  },
  {
    "id": "2e89e42007d9cc21cd6c1269dea1537c",
    "title": "苍桧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北风卷野天昼晦，雨如弩镞穿屋背。",
      "老夫下床行蹑屐，稚子抱书坐持盖。",
      "岂无长楸与巨竹，干折枝摧共颠沛。",
      "孰能不动安如山，屹立庭前独苍桧。"
    ]
  },
  {
    "id": "2e89e42007d9cc21f250baa5bcea1333",
    "title": "农家歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "村东买牛犊，舍北作牛屋。饭牛三更起，夜寐不敢熟。",
      "茫茫陂水白，纤纤稻秧绿。二月鸣搏黍，三月号布谷。",
      "为农但力作，瘠卤变衍沃。腰镰卷黄云，踏碓舂白玉。",
      "八月租税毕，社瓮醲如粥。老稚相扶携，闾里迭追逐。",
      "坐令百世后，复睹可封俗。君不见朱门玉食烹万羊，不如农家小甑吴粳香。"
    ]
  },
  {
    "id": "2e89e42007d9cc212ce6fdfe4d834dcd",
    "title": "君子非好异",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君子非好异，本意亦从众。",
      "居然迫所愧，难复趋一鬨。",
      "孟轲遇齐王，夫岂不欲用。",
      "万钟养弟子，乃似以利动。",
      "惟其有辞受，百世尊道统。",
      "岂惟圣贤哉，学者固所共。"
    ]
  },
  {
    "id": "2e89e42007d9cc21dad9faf48c409cd6",
    "title": "客有言泰山者因思青城旧游有作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我登青城山，云雨顾在下。",
      "月色缟岩谷，欲睡不忍舍。",
      "明朝下半岭，颇怪哀湍泻。",
      "山麓云未归，平地泥没踝。",
      "乃知宿处高，所恨到者寡。",
      "有客谈泰山，昔尝宿石室。",
      "夜分林采变，旸谷看浴日。",
      "九州皆片尘，盛夏犹惨栗。",
      "我闻思一往，安得飞仙术。",
      "但愿齐鲁平，东封扈清跸。"
    ]
  },
  {
    "id": "2e89e42007d9cc21df196276f2af64b9",
    "title": "逆旅",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋晚南山行，小蹇就店秣。",
      "我亦念少休，无奈市儿聒。",
      "嗟尔亦坐饥，锱铢苦争夺。",
      "其心计亦厌，陷溺无自脱。",
      "我欲救其本，汝勿谓迂阔。",
      "要倾江海大，一洗锥刀末。",
      "人生顾须几，卒岁惟一褐。",
      "有地即可耕，何山不堪活。"
    ]
  },
  {
    "id": "2e89e42007d9cc21b61c2ad916f0d413",
    "title": "东园",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日天霣霜，又见一日晴。",
      "晴寒病良已，扶杖东园行。",
      "瓦鼓息我倦，静听幽鸟鸣。",
      "花果四十株，手自培养成。",
      "疏密无行列，东园盖强名。",
      "人看不满笑，聊用适我情。"
    ]
  },
  {
    "id": "2e89e42007d9cc217c97e61582565c8f",
    "title": "小饮赏菊",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "菊得霜乃荣，性与凡草殊。",
      "我病得霜健，每却稚子扶。",
      "岂与菊同性，故能老不枯。",
      "今朝唤父老，采菊陈酒壶。",
      "举袖舞翩仙，击缶歌乌乌。",
      "秋晚遇佳日，一醉讵可无。"
    ]
  },
  {
    "id": "2e89e42007d9cc2111751a2325ea1ee2",
    "title": "记老农语",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "霜清枫叶照溪赤，风起寒鸦半天黑。",
      "鱼陂车水人竭作，麦垄翻泥牛尽力。",
      "碓舂玉粒恰输租，篮挈黄鸡还作贷。",
      "归来糠粞常不餍，终岁辛勤亦何得。",
      "虽然君恩乌可忘，为农力耕自其职。",
      "百钱布被可过冬，但愿时清无盗贼。"
    ]
  },
  {
    "id": "2e89e42007d9cc217fcd59ba1e178408",
    "title": "若耶村老人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔闻若耶村，意象乃物外。",
      "皤然阡陌间，来往几鲐背。",
      "无论百岁翁，甲子数至再。",
      "我来亲见之，殊未辍耕耒。",
      "曩事一一言，多闻杂谆诲。",
      "回头指丁壮，此是曾玄辈。",
      "有翁又过我，家有孙五代。",
      "指呼取斗酒，山果杂细碎。",
      "顾我使云年，惭缩不能对。",
      "恭惟大父行，不觉投杖拜。",
      "养生惟一啬，此在吾术内。",
      "翁能信践之，成就乃尔大。",
      "我今才耄及，耳目已愦愦。",
      "长庚虽馀辉，敢与明月配。"
    ]
  },
  {
    "id": "2e89e42007d9cc21942a67f59b75855b",
    "title": "山泽",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我本山泽人，散诞傲簪裳。",
      "宦游五十年，天遣还农桑。",
      "东阡南陌间，吾亦爱吾乡。",
      "楚祠坐秋社，隋寺观夜场。",
      "醉迷采苍耳，旅饭炊黄粱。",
      "自疑太古民，百年乐未央。",
      "有时闲暇时，颇复诵老庄。",
      "亦尝游岷峨，略闻度世方。",
      "气为东道主，主安客自长。",
      "却后五百年，见我灞城旁。"
    ]
  },
  {
    "id": "2e89e42007d9cc215a6f85100e84ef56",
    "title": "项里溪上见珍禽曰溪鹊相随数十步不去",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "涉溪来过东溪老，断枝槁叶纷如扫。",
      "忽逢溪鹊昔未识，言语惺憁羽毛好。",
      "异哉驯狎若可呼，迹虽甚疏情有馀。",
      "上穿苍烟立高树，下踏白石窥游鱼。",
      "老夫日日溪头行，见此不妨双眼明。",
      "定交物外从今始，岂独沙鸥可与盟。"
    ]
  },
  {
    "id": "2e89e42007d9cc21f1d8a41e897876a7",
    "title": "项王祠",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "项里溪水声潺湲，溪上青山峨髻鬟。",
      "烟村人语虚市合，石桥日落渔樵还。",
      "堂上君王凛八尺，大冠如箕熊豹颜。",
      "筑祠不知始何代，典祀千载谁敢删。",
      "肃清亭障息剽夺，扫荡螟螣囚神奸。",
      "范增玉斗久已碎，虞姬妆面留馀潸。",
      "小人平生仰遗烈，近庙欲结茅三间。",
      "时时长歌拔山曲，醉倒聊慰穷途艰。"
    ]
  },
  {
    "id": "2e89e42007d9cc21c82c7a6b8c868199",
    "title": "不入城半年矣作短歌遣兴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我居城西南，渺渺水云乡。",
      "舟车皆十里，来往道岂长。",
      "今夏我来时，天风吹荷香。",
      "再来已孟冬，惨然天霣霜。",
      "市南两株柳，叶尽萌已黄。",
      "乃知多事人，岁晚虚悲伤。",
      "名蓝堕劫火，鞠为瓦砾场。",
      "河桥比一新，华表照康庄。",
      "成坏莽相寻，推理海芒芒。",
      "疾竖造物儿，吾手扼其吭。",
      "砥柱天下险，一苇乃可杭。",
      "养气倘能全，斯言岂荒唐。"
    ]
  },
  {
    "id": "2e89e42007d9cc21613be71d0fec141c",
    "title": "哺猿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有书常懒读，有酒常懒醉。",
      "惟有默坐佳，又以睡为祟。",
      "不如舍之起，扶杖来东园。",
      "摘此幽涧果，哺我高枝猿。",
      "食果饮清泉，猿计亦何阙。",
      "但恐夜霜时，肠断巴山月。"
    ]
  },
  {
    "id": "2e89e42007d9cc212d0272dc1a1f45f5",
    "title": "与子坦子聿元敏犯寒至东园寻梅",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北风吹人身欲僵，老翁畏冷昼闭房。",
      "梅花忽报消息动，意气山立非复常。",
      "二儿一孙奉此老，瘦藤夭矫凌风霜。",
      "幽禽白颊忽满树，似与我辈争翱翔。",
      "沟绝无声冻地裂，耿耿寒日青无光。",
      "归来相视不得语，小榼一写鹅儿黄。"
    ]
  },
  {
    "id": "2e89e42007d9cc217749678b7e2d8ba0",
    "title": "杂言示子聿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "福莫大于不材之木，祸莫惨于自跃之金。鹤生于野兮何有于轩，桐爨则已兮岂慕为琴。",
      "古今共戒玉自献，卷舒要似云无心。庐室但取蔽风雨，衣食过足岂所钦。",
      "我今馀年忽八十，归耕幸得安山林。逢人虽叹种种发，入塾尚忆青青衿。",
      "吾儿殆可守孤学，相与竭力穷幽深。"
    ]
  },
  {
    "id": "2e89e42007d9cc21548934d8c24b5fbb",
    "title": "偶与客饮客去戏作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "多泥穷巷破茆屋，人不堪忧心自足。有时负日向门前，手把南华日中读。",
      "若教开门与客游，扰扰依前怀百忧。平生自计亦已熟，惟有钓鱼湖水头。",
      "旧闻仲长子光可与友，喑不能言但耽酒。安得此友常过门，一语不交倾数斗。"
    ]
  },
  {
    "id": "2e89e42007d9cc2171a888110089b389",
    "title": "龋齿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生天地间，本非金石坚。",
      "况复历岁久，蠹坏无复全。",
      "龋齿虽小疾，颇解妨食眠。",
      "昨暮作尤剧，颊辅相钩联。",
      "欲起懒衣裳，欲睡目瞭然。",
      "恨不弃残骸，蜕去如蛇蝉。",
      "或当学金丹，挥手凌云烟。",
      "逢师定悠悠，丹成在何年。"
    ]
  },
  {
    "id": "2e89e42007d9cc21f4e99838b9792a5d",
    "title": "雪夜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雪声如飞沙，风声如翻涛。",
      "三更天地暗，雪急风愈豪。",
      "颇疑虚空中，鬼神战方鏖。",
      "胜负要一决，利兵未肯櫜。",
      "我如堕重围，百计无由逃。",
      "僵缩不能寐，坐起拥故袍。",
      "自叹老益贫，庭草常不薅。",
      "惟酒不惮费，贷券如山高。",
      "园蔬甘且柔，味不减豚羔。",
      "醉此风雪夕，聊慰抱瓮劳。"
    ]
  },
  {
    "id": "2e89e42007d9cc21e9642782361cf057",
    "title": "听雪为客置茶果",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "病齿已两旬，日夜事医药。",
      "对食不能举，况复议杯酌。",
      "平生外形骸，常恐堕贪著。",
      "时时邻曲来，尚不废笑谑。",
      "青灯耿窗户，设茗听雪落。",
      "不饤栗与梨，犹能烹鸭脚。"
    ]
  },
  {
    "id": "2e89e42007d9cc21ab02279463027e46",
    "title": "家居自戒六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "曩得京口俸，始卜湖边居。",
      "屋财十许间，岁久亦倍初。",
      "艺花过百本，啸咏已有馀。",
      "犹愧先楚公，终身无屋庐。"
    ]
  },
  {
    "id": "2e89e42007d9cc21ab02279426ac6a54",
    "title": "家居自戒六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平居少愧怍，动以直自遂。",
      "虽堕虎兕群，我已无死地。",
      "神仙果可学，吾辈恐差易。",
      "勿言闻道晚，努力补黥劓。"
    ]
  },
  {
    "id": "2e89e42007d9cc21ab022794a8039633",
    "title": "家居自戒六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "世人无奈愁，沃以杯中酒。",
      "未能平磊块，已复生堆阜。",
      "治水不治源，九载亦何有。",
      "不如读周易，一卷常在手。"
    ]
  },
  {
    "id": "2e89e42007d9cc21ab02279405c5dc4e",
    "title": "家居自戒六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "疾病当治本，神医古难遭。",
      "哀哉有限身，日与利欲鏖。",
      "大嚼徒为贪，剧饮岂足豪。",
      "淡薄以养寿，亦非慕名高。"
    ]
  },
  {
    "id": "2e89e42007d9cc21ab022794c464ddc2",
    "title": "家居自戒六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饥寒陷侵暴，其实可怜伤。",
      "一事百自反，忿心冷如霜。",
      "恕物学者心，省事虑亦长。",
      "吾过固多矣，责彼何暇详。"
    ]
  },
  {
    "id": "2e89e42007d9cc21ab0227944f5a4dc2",
    "title": "家居自戒六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "霜严鸡报晨，月落犬警盗。",
      "遗粒与弃糠，每愧不足报。",
      "椎奴事樵汲，跣婢勤爨灶。",
      "有过姑教之，棰楚置勿道。"
    ]
  },
  {
    "id": "2e89e42007d9cc210f27dd4e122c3bf6",
    "title": "送客",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有客相与饮，酒尽惟清言。",
      "坐久饥肠鸣，殷如车轮翻。",
      "烹栗煨芋魁，味美敌熊蹯。",
      "一饱失百忧，抵掌谈羲轩。",
      "意倦客辞去，秉炬送柴门。",
      "林间鸟惊起，落月倾金盆。"
    ]
  },
  {
    "id": "2e89e42007d9cc21248a7de6dcf0382d",
    "title": "信手翻古人诗随所得次韵二首夜坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "病起瘦可惊，崚嶒夜窗影。",
      "八十遂当至，何止践衰境。",
      "食箪幸能尽，药裹亦已屏。",
      "汲泉煮日铸，舌本味方永。",
      "士苦不自晦，常若锥见颖。",
      "叔度独何人，长陂渺千顷。"
    ]
  },
  {
    "id": "2e89e42007d9cc21248a7de60989692a",
    "title": "信手翻古人诗随所得次韵二首夜坐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "孔门春服成，弟子从沂浴。",
      "老氏坐中庭，庄生记新沐。",
      "古圣自洁清，如日浴旸谷。",
      "岂比流俗人，虮虱生桎梏。",
      "老人喜时节，良夕当爆竹。",
      "未濯三生垢，汤沐意亦足。",
      "岂惟寓萧散，亦以洗荣辱。",
      "悠然独酌罢，投枕睡已熟。"
    ]
  },
  {
    "id": "2e89e42007d9cc212cc974a9199dfcdd",
    "title": "初春纪事二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "窗棂无日影，庭树无风声。",
      "微云淡天宇，非阴亦非晴。",
      "美哉丰年祥，入我屠苏觥。",
      "父老亦共喜，欢言叩柴荆。",
      "一饱已有期，惟当力春耕。",
      "遣儿牧鸡豚，作社赛西成。"
    ]
  },
  {
    "id": "2e89e42007d9cc212cc974a9964e6620",
    "title": "初春纪事二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "经冬少雨雪，所至苦水涸。",
      "园蔬叶多蠹，山步船半阁。",
      "入春一再雨，喜气满墟落。",
      "又闻湖边路，已破小桃萼。",
      "一尊傥可携，父子自酬酢。"
    ]
  },
  {
    "id": "2e89e42007d9cc21d654380d923b11dd",
    "title": "夜兴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "枭呼作人声，月出如野烧。",
      "推枕中夜起，残灯尚馀照。",
      "难从公荣饮，独效孙登啸。",
      "八十推不僵，平昔岂所料。",
      "空廊病马卧，枯草老牛噍。",
      "明朝语俗人，与汝不同调。"
    ]
  },
  {
    "id": "2e89e42007d9cc216e80f261d1460603",
    "title": "夜过鲁墟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "晡时发柯桥，申夜过鲁墟。",
      "灯出篱落间，七世有故庐。",
      "门低不容驷，壁坏亡遗书。",
      "高树宿羁鸟，废沼跳惊鱼。",
      "移船过古埭，水面涵星疏。",
      "安得病良已，毕世浇春蔬。"
    ]
  },
  {
    "id": "2e89e42007d9cc21f87239634bb59346",
    "title": "园中小饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "造物佚我老，畀以江湖宽。",
      "俯仰六年间，得请两挂冠。",
      "鬓毛虽萧飒，脚力未蹒跚。",
      "记书过十张，啖饭空一箪。",
      "开岁忽两月，感此春事残。",
      "杏靥笑墙头，莺声入云端。",
      "扫地设菅席，相与劝加餐。",
      "村酒泻浊清，野果尝甘酸。",
      "邻里语蝉联，儿孙话团栾。",
      "虽无万钱箸，浩歌有馀欢。"
    ]
  },
  {
    "id": "2e89e42007d9cc21cced66061105e560",
    "title": "北窗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人日夜衰，卧起常在背。",
      "窗间一编书，终日圣贤对。",
      "东皋客输米，粲粲珠出碓。",
      "南山僧饷茶，细细雪落硙。",
      "吾儿亦解事，稀甲自锄菜。",
      "一饥既退舍，百念皆卷旆。",
      "闲身去俗远，澄念与道会。",
      "宿疴走二竖，美睡造三昧。",
      "挂冠反布韦，上印谢银艾。",
      "庭中石苍然，此客真度外。"
    ]
  },
  {
    "id": "2e89e42007d9cc2160a98323a7cf7f04",
    "title": "送辛幼安殿撰造朝",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "稼轩落笔凌鲍谢，退避声名称学稼。",
      "十年高卧不出门，参透南宗牧牛话。",
      "功名固是券内事，且葺园庐了婚嫁。",
      "千篇昌谷诗满囊，万卷邺侯书插架。",
      "忽然起冠东诸侯，黄旗皂纛从天下。",
      "圣朝仄席意未快，尺一东来烦促驾。",
      "大材小用古所叹，管仲萧何实流亚。",
      "天山挂旆或少须，先挽银河洗嵩华。",
      "中原麟凤争自奋，残虏犬羊何足吓。",
      "但令小试出绪馀，青史英豪可雄跨。",
      "古来立事戒轻发，往往谗夫出乘罅。",
      "深仇积愤在逆胡，不用追思灞亭夜。"
    ]
  },
  {
    "id": "2e89e42007d9cc21bf21ff4a6cafff7c",
    "title": "书怀示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生山林几緉屐，何意随人戴朝帻。",
      "口言报国直妄耳，断简围坐晨至夕。",
      "道山堂东直庐冷，手种疏篁半窗碧。",
      "但虞风波起平地，岂有毫发能补益。",
      "成书朝奏暮请老，入耳幸免烦言啧。",
      "东望故山百馀里，父老欢忻来接迹。",
      "白羊绿酒争下担，长笛腰鼓纷如织。",
      "迢迢梅市过鲁墟，观者所至空巷陌。",
      "尔来呻吟又春尽，周视室中惟四壁。",
      "但令粝饭粗撑拄，犹胜朱门常踧踖。",
      "小儿助我理孤学，终岁伏几心如石。",
      "问看饮酒咏离骚，何似焚香对周易。"
    ]
  },
  {
    "id": "2e89e42007d9cc212f7a1951741db29e",
    "title": "闻虏乱次前辈韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "中原昔丧乱，豺虎厌人肉。",
      "辇金输虏庭，耳目久习熟。",
      "不知贪残性，搏噬何日足。",
      "至今磊落人，泪尽以血续。",
      "后生志抚薄，谁办新亭哭。",
      "艺祖有圣谟，呜呼宁忍读。"
    ]
  },
  {
    "id": "2e89e42007d9cc21ef3b23eff67f0450",
    "title": "壮士吟次唐人韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士厌贫贱思起家，富贵何在发已华。",
      "不如为国戍万里，大寒破肉风卷沙。",
      "誓捐一死报天子，兜鍪如箕铠如水。",
      "男儿堕地射四方，安能山栖效园绮。",
      "塞云漠漠黄河深，凉州新城高十寻。",
      "风餐露宿宁非苦，且试平生铁石心。"
    ]
  },
  {
    "id": "2e89e42007d9cc21bc5ffdda84992c4d",
    "title": "农事稍闲有作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "架犁架犁唤春农，布谷布谷督岁功。黄云压檐风日美，绿针插水雾雨蒙。",
      "年丰远近笑语乐，浦涨纵横舟楫通。东家筑室窗户绿，西舍迎妇花扇红。",
      "我方祭灶彻豚酒，盘箸亦复呼邻翁。客归我起何所作，孝经论语教儿童。",
      "教儿童，莫匆匆，愿汝日夜勤磨砻，乌巾白纻待至公。"
    ]
  },
  {
    "id": "2e89e42007d9cc21d3f761e5f06fdf97",
    "title": "新堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "湖上新堂气疏豁，三面岚光翠如泼。",
      "都门归来病相属，邻里怪我间何阔。",
      "莼丝作羹饭雕胡，厨人斫鲙艺绝殊。",
      "何由唤得左元放，银盘钓出松江鲈。"
    ]
  },
  {
    "id": "2e89e42007d9cc212cf1b45736d23f9a",
    "title": "落花",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "桃李擅春事，酴醾为之殿。",
      "岂不欲周旋，过日如掣电。",
      "大风连三日，吹尽无馀片。",
      "留之岂有策，伫立情眷眷。",
      "空令肠九回，竟欠语一转。",
      "流年付芳草，樽酒孤胜践。",
      "莺声入碧云，帘影满深院。",
      "消摇绿阴间，风流属团扇。"
    ]
  },
  {
    "id": "2e89e42007d9cc21b0becfc218b3d785",
    "title": "四月廿二日微雨中次前辈韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "语讹觉齿疏，冠倒感发稀。",
      "屡为曼容免，遂赋渊明归。",
      "今日天气佳，雨丝弄斜晖。",
      "起居惟所适，单复时易衣。",
      "出游叩僧庐，归卧掩渔扉。",
      "一笑顾儿子，正尔良未非。"
    ]
  },
  {
    "id": "2e89e42007d9cc212432f5e506c00819",
    "title": "舟中",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "青枫湖上村，绿蓑舟中客。",
      "云兴山叠见，海近地势坼。",
      "悠然沧洲趣，宛与尘世隔。",
      "虽云食不足，粗免婚嫁责。",
      "渥丹未辞镜，衰白幸满帻。",
      "明当鼓枻行，放浪穷七泽。"
    ]
  },
  {
    "id": "2e89e42007d9cc214019ae7c81371624",
    "title": "昼坐闻墙外人声殊败幽思戏作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人气衰凋发齿，岁月翩翩来有几。",
      "晨兴食米不一溢，日课读书犹十纸。",
      "虽云喧寂无二观，终嫌蜩蚻喧吾耳。",
      "亟起振衣欲出门，赤日当空汗如洗。",
      "拨灰未炷瓦炉香，汲井先换铜匜水。",
      "也胜太史落南时，短檠夜对屠牛机。"
    ]
  },
  {
    "id": "2e89e42007d9cc210d5e2820666abb40",
    "title": "雨中短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昨夕雨大如车轴，今旦雨细如牛毛。",
      "人言愈细愈泽物，天公为此非徒劳。",
      "泥深入市路欲绝，坏檐败壁风萧骚。",
      "岂惟蛙黾矜得意，坐觉藜莠无由薅。",
      "剥床供爨嗟婢子，持伞上学怜儿曹。",
      "村场酒贵赊不得，且解布囊寻弊袍。"
    ]
  },
  {
    "id": "2e89e42007d9cc2199c465eee11fa285",
    "title": "南堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "空堂寂寂暑气清，只有燕雀无人声。",
      "云头忽移帘影失，雨点乱集荷盘倾。",
      "沟坑水溢鱼鳖喜，庭户风送蛟龙腥。",
      "衣巾汗垢为一洗，呼奴举榻临前楹。",
      "取泉石井试日铸，吾诗邂逅亦已成。",
      "何由探借中秋月，与子同游白玉京。"
    ]
  },
  {
    "id": "2e89e42007d9cc216b4bb63a9f673414",
    "title": "老马",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "贫家畜老马，枯萁风雨噍。",
      "本非百金产，安用三品料。",
      "马固忘华厩，士亦安蓬藋。",
      "两穷适相遭，万事付一笑。",
      "少游御款段，作计无此妙。",
      "可怜杜陵翁，妄想追风骠。"
    ]
  },
  {
    "id": "2e89e42007d9cc2173c66c3a8af70281",
    "title": "大热",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "五月颇闵雨，炎风吹旱尘。",
      "气羸不给喘，流汗沾衣巾。",
      "呼婢使具浴，报以未买薪。",
      "汝事虽不恪，亦坐乃翁贫。",
      "汲井掬寒泉，自足忘我嗔。",
      "譬如寓逆旅，百事听主人。"
    ]
  },
  {
    "id": "2e89e42007d9cc21811a1ff83cb377f4",
    "title": "大雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年景气佳，有祷神必答。",
      "时时虽闵雨，顾盼即沾洽。",
      "绵地千里间，四月秧尽插。",
      "季夏雨三日，凄爽欲忘箑。",
      "潴水如塞河，决水如放闸。",
      "几席乱蛙黾，庭除泳鹅鸭。",
      "舍边鱼受钓，户外鸥可狎。",
      "飞萤最得意，终夕自开阖。",
      "萧萧菰蒲声，恍若船入夹。",
      "嗟予亦耐事，坚坐书满榻。",
      "悬知䆉稏收，已足供伏腊。",
      "会约张志和，清风泛苕霅。"
    ]
  },
  {
    "id": "2e89e42007d9cc2101e131aaf6f931ea",
    "title": "游昭牛图",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "游昭木石师李唐，画牛乃自其所长。",
      "出栏初听一声笛，意气已无千顷荒。",
      "客居京口老益困，衣不掩胫须眉苍。",
      "时时弄笔眼力健，蹄角毛骨分毫芒。",
      "我无沙堤金络马，拂拭此幅喜欲狂。",
      "乞骸幸蒙优诏许，置身忽在烟林傍。",
      "日落饮牛水满塘，夜半饭牛天雨霜。",
      "俚医灌药美水草，老巫诃禁祓不祥。",
      "愿我孙子勤农桑，愿汝生犊筋脉强。",
      "碓声惊破五更梦，岁负玉粒输官仓。"
    ]
  },
  {
    "id": "2e89e42007d9cc21b45fe1a74e199f24",
    "title": "唐希雅雪鹊",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "烈风大雪吞江湖，巨木摧折竹苇枯。",
      "乌鸢瑟缩堕地死，岂复能顾卵与雏。",
      "棘枝拔出乱石罅，凛凛生气独有馀。",
      "耐寒两鹊亦异禀，羽族有此山泽癯。",
      "神凝气劲中自足，不待晴日相鸣呼。",
      "深知画手亦怪伟，用意直刮造化炉。",
      "氄毛虽细爪翮健，落笔岂独今所无。",
      "我评此画如奇书，颜筋柳骨追欧虞。"
    ]
  },
  {
    "id": "2e89e42007d9cc21dfb47eb11a1fc448",
    "title": "菖蒲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雁山菖蒲昆山石，陈叟持来慰幽寂。",
      "寸根蹙密九节瘦，一拳突兀千金直。",
      "清泉碧缶相发挥，高僧野人动颜色。",
      "盆山苍然日在眼，此物一来俱扫迹。",
      "根蟠叶茂看愈好，向来恨不相从早。",
      "所嗟我亦饱风霜，养气无功日衰槁。"
    ]
  },
  {
    "id": "2e89e42007d9cc21d4079c9d79b6d93e",
    "title": "吾庐东北皆修竹茂木",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "绕舍皆茂林，万数栖鸟雀。",
      "诘旦辄争鸣，未暝纷已泊。",
      "清阴交欲暗，丹实熟可啄。",
      "吾庐少人迹，愧尔肯见托。",
      "虽无惠养德，亦免弹射虐。",
      "结巢俯可窥，淳风今岂薄。"
    ]
  },
  {
    "id": "2e89e42007d9cc2193044bc0f1d8f86e",
    "title": "秋夜闻兰亭天章寺钟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "绝湖上兰亭，不过一炊顷。",
      "湖废缭堤行，往返常毕景。",
      "犹有古寺钟，迢迢下重岭。",
      "烟云含莽苍，风露共凄冷。",
      "萧然草堂卧，度此清夜永。",
      "百念一洗空，于焉发深省。"
    ]
  },
  {
    "id": "2e89e42007d9cc2170f713bcc1b074d5",
    "title": "闵雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "岁秋固多雨，每恨不及时。",
      "黄尘蔽赤日，苗槁已不迟。",
      "踏车声如雷，力尽真何为。",
      "天岂不念民，云族风散之。",
      "穷民守稼泣，便恐化棘茨。",
      "妻子不望活，所惧尊老饥。",
      "我愿上天仁，顾哀民语悲。",
      "鞭龙起风霆，尚继丰年诗。"
    ]
  },
  {
    "id": "2e89e42007d9cc214b08934761644718",
    "title": "徒行短歌次前辈韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风吹短衣双鬓白，老人徒步归乡国。",
      "数树丹枫野店西，一川红蓼溪桥北。",
      "芒鞋有卖百无忧，过尽青山到渡头。",
      "更求款段真多事，堪笑当年马少游。"
    ]
  },
  {
    "id": "2e89e42007d9cc21d166e67dc2432a7a",
    "title": "江楼次前辈韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一日千回上庭树，城南尚记嬉游处。",
      "俯仰人间八十年，镜中未许朱颜去。",
      "甲第侵云多贵人，朝回扑帽软红尘。",
      "江楼月夜吹长笛，谁似侬家不负身。"
    ]
  },
  {
    "id": "2e89e42007d9cc21d932e470eee1c79d",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "月生东山口，宿鸟惊相呼。",
      "我起立苍茫，恍在白玉壶。",
      "饥鹘掠危巢，大鱼跃平湖。",
      "作意赋新诗，佳夕不可孤。"
    ]
  },
  {
    "id": "2e89e42007d9cc21d932e470b9b4c3eb",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日天气佳，驾言适山村。",
      "种枳作短篱，叠石成高垣。",
      "牲酒赛秋社，箫鼓迎新婚。",
      "所愿在仕者，努力苏元元。"
    ]
  },
  {
    "id": "2e89e42007d9cc21d932e470b9ca4e12",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "长康有三绝，吾独得其一。",
      "寓世八十年，一痴万事毕。",
      "世间所谓黠，正类裈中虱。",
      "燂汤会有时，为计谁得失。"
    ]
  },
  {
    "id": "2e89e42007d9cc21d932e4702a24f182",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我梦游异境，乌帽跨小蹇。",
      "桑麻夹阡陌，山川旷何远。",
      "俗有太古风，萧散到鸡犬。",
      "钟鸣忽惊觉，所造恨犹浅。"
    ]
  },
  {
    "id": "2e89e42007d9cc21d932e4703ff9c555",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "竭作朝筑陂，独劳暮锄菜。",
      "草烟栏犊卧，船响篱犬吠。",
      "残年迫耄及，农事不敢废。",
      "儿曹强学馀，努力事舂硙。"
    ]
  },
  {
    "id": "2e89e42007d9cc21d932e470b0a95c0d",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "颁历如昨日，俯仰芳岁残。",
      "蜩蚻方鸣秋，砧杵已戒寒。",
      "书生赋予薄，何适不艰难。",
      "粱肉固所美，食淡心始安。"
    ]
  },
  {
    "id": "2e89e42007d9cc21d932e4702af0e684",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "前年蒙趣召，渡江当六月。",
      "顾惭衰病躯，触热朝行阙。",
      "君恩虽屡下，恐惧乞骸骨。",
      "飘然返柴荆，所愧已黔突。"
    ]
  },
  {
    "id": "2e89e42007d9cc21d932e470f261715e",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "畏首复畏尾，吾身其馀几。",
      "虽云食不足，健决岂不伟。",
      "蓬窗对亲旧，情话来亹亹。",
      "何以永今朝，沽酒刺圈豨。"
    ]
  },
  {
    "id": "2e89e42007d9cc21d932e470267b4fe5",
    "title": "秋夜感遇十首以孤村一犬吠残月几人行为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "唐虞治巍巍，洙泗道益明。",
      "岂知秦汉后，佛老起纵横。",
      "诗书虽仅存，韶頀无遗声。",
      "书生幸有闻，未死犹力行。"
    ]
  },
  {
    "id": "2e89e42007d9cc21dd69ae2789892359",
    "title": "草书歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾庐宛在水中沚，车马喧嚣那到耳。",
      "一堂翛然卧虚旷，蝉声未断虫声起。",
      "有时寓意笔砚间，跌宕奔腾作诙诡。",
      "徂徕松尽玉池墨，云梦泽乾蟾滴水。",
      "心空万象提寸毫，睥睨醉僧窥长史。",
      "联翩昏鸦斜著壁，郁屈瘦蛟蟠入纸。",
      "神驰意造起雷雨，坐觉乾坤真一洗。",
      "小儿劝我当自珍，勿为门生书棐几。"
    ]
  },
  {
    "id": "2e89e42007d9cc21cd5c396dbab54e34",
    "title": "悯俗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蚩蚩之氓不自觉，顾笑吾曹安淡薄。",
      "携女数千行问法，腰钱钜万仍骑鹤。",
      "岂知此事不两得，刍豢何可参毒药。",
      "野狐出林作百态，击下髑髅渠自怍。",
      "老氏五千本清静，扬雄太玄惟寂寞。",
      "但能于此尊所闻，万卷丹经尽糟粕。"
    ]
  },
  {
    "id": "2e89e42007d9cc21bdd7fc16754a2877",
    "title": "秋雨二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "毒热秋未衰，吾庐况浅迫。",
      "虽云日一浴，流汗沾衣帻。",
      "萧萧三日雨，出此炮烙厄。",
      "潇湘应更佳，恨我无六翮。"
    ]
  },
  {
    "id": "2e89e42007d9cc21bdd7fc16475a5fb5",
    "title": "秋雨二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾庐多美荫，最茂楸与梧。",
      "百鸟集其间，下上更鸣呼。",
      "秋风忽动地，摇落日日疏。",
      "何如涧底松，终岁无荣枯。"
    ]
  },
  {
    "id": "2e89e42007d9cc21bbcdcd6617e61c34",
    "title": "讲学",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "迁善以美身，讲学以尽性。",
      "能为可行尔，用舍固有命。",
      "天方斫斯文，鲁叟虚历聘。",
      "黎元则可哀，穷死吾何病。"
    ]
  },
  {
    "id": "2e89e42007d9cc21c0ba37f6648399f9",
    "title": "游山",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "四序虽悉佳，莫若新秋时。",
      "已脱烹煮厄，未兴摇落悲。",
      "鹭集水落渚，鹊争风堕枝。",
      "烟村乌桕丹，晚日望最奇。",
      "岂无一舴艋，往赴幽人期。",
      "婆娑下堂迎，坏衲颠倒披。",
      "丹果垂中庭，碧花蔓疏篱。",
      "秋高财一来，怪我今年衰。"
    ]
  },
  {
    "id": "2e89e42007d9cc21e7dbc413442c17f0",
    "title": "遣舟迎子遹因寄古风十四韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日拆汝书，一读眼为明。",
      "知汝即日归，明当遣舟迎。",
      "想汝片帆东，翩若飞鸿征。",
      "薄暮过梅市，咿讴双橹声。",
      "到家亦尚早，城楼初发更。",
      "草草一尊酒，为汝手自倾。",
      "夜分不能寐，顿忘衰病婴。",
      "岂惟病良已，白头黑丝生。",
      "暂别亦不恶，益重父子情。",
      "自今日相守，北窗同短檠。",
      "六经焰久伏，百氏方纵横。",
      "世俗摈孤学，未易口舌争。",
      "此责在学者，草莱勿自轻。",
      "汝壮父未死，相勉在力行。"
    ]
  },
  {
    "id": "2e89e42007d9cc21ad5ca7851e633073",
    "title": "病齿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "似病非病臂已瘳，当堕未堕齿难留。",
      "一杯藜粥吾所美，幸可自办不待求。",
      "既无啮骨犯曲礼，亦免祝鲠烦成周。",
      "形骸外物付悠悠，那将老境供闲愁。"
    ]
  },
  {
    "id": "2e89e42007d9cc215392b5ff9d54224e",
    "title": "甲子秋八月丙辰鸡初鸣时梦刘韶美示诗八篇高古可爱明旦作此诗志之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "韶美仙去三十年，一念及之常怅然。",
      "秋窗忽梦接颜色，万里老鹤归辽天。",
      "赠诗温其似玉瓒，我亦粗识关雎乱。",
      "建安黄初不足言，笔端直觉无秦汉。"
    ]
  },
  {
    "id": "2e89e42007d9cc21e325d5fe4b8cd5fa",
    "title": "归老",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "两脚走万里，归老樵风溪。",
      "虽远京雒尘，穷巷还多泥。",
      "累累丧家狗，喔喔失旦鸡。",
      "幸非徙比景，何恨栖会稽。",
      "今年更可笑，伛偻自灌畦。",
      "荣虽不满眼，悔亦免噬脐。",
      "万事付一尊，师友阮与嵇。"
    ]
  },
  {
    "id": "2e89e42007d9cc21aa921458c5fcf719",
    "title": "小疾自警",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老来士弗强，举箸辄作病。",
      "造物盖警之，何啻三下令。",
      "而我不自珍，若与疾竖竞。",
      "岂惟昧摄养，实亦阙忠敬。",
      "颠踣乃自诒，何用死不瞑。",
      "自今师古训，念念贵清静。",
      "羔豚昔所美，放斥如远佞。",
      "淖糜煮石泉，香饭炊瓦甑。",
      "采蔬撷药苗，巾幂相照映。",
      "膨脝亦宜戒，仅饱勿惮剩。",
      "隐书有至理，要使气常胜。",
      "因之戒友朋，苦语君试听。"
    ]
  },
  {
    "id": "2e89e42007d9cc21e4a5aff94a628d1b",
    "title": "白龙",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "九月癸酉暮，白龙见西方。",
      "是时久晴明，日落天正苍。",
      "玉宇无纤云，凌空独高翔。",
      "蜿蜒久乃隐，父老叹未尝。",
      "清台占五行，此事实殊常。",
      "我非刘子政，聊记以短章。"
    ]
  },
  {
    "id": "2e89e42007d9cc21c682dcb3c78a4d0a",
    "title": "夜卧久不得寐复披衣起呼灯作草书数纸乃复酣枕明旦作此诗记之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "才下多阨穷，地僻罕人客。",
      "半生走四海，竟无第一策。",
      "暮年忽大悟，惟有紧闭门。",
      "朝作一池墨，弄笔招羁魂。",
      "初若奔騄骥，忽如掣蛟鲸。",
      "鬼神森出没，雷雨更晦明。",
      "飞扬兴已极，投笔径就床。",
      "酣酣一枕睡，不觉幽梦长。",
      "手携避秦人，行上腰带鞓。",
      "下视河流黄，仰看天宇青。",
      "大呼自惊觉，夜半灯欲死。",
      "茆檐雨点滴，身乃在万里。",
      "挑灯影突兀，顾问汝是谁。",
      "留侯虽强食，轻举亦何疑。"
    ]
  },
  {
    "id": "2e89e42007d9cc21505cd698430e67d7",
    "title": "山行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山光秀可餐，溪水清可啜。",
      "白云映空碧，突起若积雪。",
      "我行溪山间，灵府为澄澈。",
      "崚嶒崖角立，蟠屈路九折。",
      "黄杨与冬青，郁郁自成列。",
      "其根贯石罅，横逸相纠结。",
      "上扪雕鹘巢，下历豺虎穴。",
      "流泉不可见，锵然响环玦。",
      "出山日已暮，林火远明灭。",
      "小憩得樵家，题诗记幽绝。"
    ]
  },
  {
    "id": "2e89e42007d9cc215984f295934db8da",
    "title": "菜羹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "青菘绿韭古嘉蔬，莼丝菰白名三吴。",
      "台心短黄奉天厨，熊蹯驼峰美不如。",
      "老农手自辟幽圃，土如膏肪水如乳。",
      "供家赖此不外取，袯襫宁辞走烟雨。",
      "鸡豚下箸不可常，况复妄想太官羊。",
      "地炉篝火煮菜香，舌端未享鼻先尝。"
    ]
  },
  {
    "id": "2e89e42007d9cc2117fc581be43b3c71",
    "title": "十月暄甚人多疾十六日风雨作寒气候方少正作短歌以记之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔我从行台，宿师南山旁。",
      "仲秋已戒寒，九月常霣霜。",
      "入冬即大雪，人马有仆僵。",
      "土床炽薪炭，旃毳如胡羌。",
      "果蔬悉已冰，熟视不得尝。",
      "猎骑荷戈归，争献狐与狼。",
      "是时意气快，岂复思江乡。",
      "迩来四十载，馀景迫耄荒。",
      "结茅镜湖曲，气候岁靡常。",
      "残暑排不去，单衣作重阳。",
      "霜晚木未丹，地燠草不黄。",
      "玄冥失号令，疟鬼意颉颃。",
      "忽焉风雨恶，纵击势莫当。",
      "颇疑地撼轴，又恐河决防。",
      "和泥补窍穴，乞火燎衣裳。",
      "霰雪虽未作，疾疠幸退藏。",
      "风炉荠糁美，瓦甑粳饭香。",
      "比邻共安健，相与歌虞唐。"
    ]
  },
  {
    "id": "2e89e42007d9cc21adb61263cfc3771b",
    "title": "杂感六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "买马当可乘，筑舍当可居。",
      "快马多覆败，杰屋鬼所狙。",
      "徒行与露坐，安稳无后虞。",
      "所以古达人，秋风忆莼鲈。"
    ]
  },
  {
    "id": "2e89e42007d9cc21adb61263f374405d",
    "title": "杂感六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士生诵二典，恍若生唐虞。",
      "升降奉玉帛，可否闻吁俞。",
      "阙里得其传，功与造化俱。",
      "孰知千载后，乃尊重译书。"
    ]
  },
  {
    "id": "2e89e42007d9cc21adb61263dac0f3f6",
    "title": "杂感六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "拥裘南窗下，坚坐试定力。",
      "炉香亦不散，伴我到曛黑。",
      "绝交近为我，游世易颠踣。",
      "默默何所为，且复自休息。"
    ]
  },
  {
    "id": "2e89e42007d9cc21adb61263c6468b10",
    "title": "杂感六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "上峡闻竹枝，入秦闻乌乌。",
      "奏曲未及终，涕泪凄已濡。",
      "还山风月夕，菱唱起镜湖。",
      "虽无远游感，白首亦穷途。"
    ]
  },
  {
    "id": "2e89e42007d9cc21adb612636e3c7a3f",
    "title": "杂感六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾闻之古方，有病当鲜食。",
      "如其不能尔，金丹亦无益。",
      "我老更事多，此语知造极。",
      "子房从赤松，千载推达识。"
    ]
  },
  {
    "id": "2e89e42007d9cc21adb61263df90c56d",
    "title": "杂感六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "梦育小儿女，便有无穷爱。",
      "谒医问疾恙，对客夸警迈。",
      "晨鸡忽唤觉，此爱复安在。",
      "人生困纠缠，一笑脱囚械。"
    ]
  },
  {
    "id": "2e89e42007d9cc211df70a8fddc47b35",
    "title": "新移竹栽喜于得雨而池中鸂鶒乃以水溢而去戏以长句记之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雾雨三日天沉阴，西溪水长二尺深。",
      "土濡新竹有生意，池满文禽无住心。",
      "竹根苏活赖此雨，禽亦归飞戏烟浦。",
      "去留虽异各欣然，抽萌哺子全其天。"
    ]
  },
  {
    "id": "2e89e42007d9cc21189baea7e8b6c717",
    "title": "治心",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "治心无他法，要使百念空。",
      "秋毫作其间，有若海飓风。",
      "飓风孰能止，三日力自穷。",
      "我徐蹑其后，杲杲日出东。",
      "向来一噫者，毕竟谁为雄。",
      "万里静海氛，一望开天容。",
      "会从安期生，高会蓬莱宫。"
    ]
  },
  {
    "id": "2e89e42007d9cc21fae06e1c3c07bc38",
    "title": "风云昼晦夜遂大雪",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "大风从北来，汹汹十万军。",
      "草木尽偃仆，道路暝不分。",
      "山泽气上腾，天受之为云。",
      "山云如马牛，水云如鱼鼋。",
      "朝暗翳白日，暮重压厚坤。",
      "高城岌欲动，我屋何足掀。",
      "儿怖床下伏，婢恐坚闭门。",
      "老翁两耳聩，无地著戚欣。",
      "夜艾不知雪，但觉手足皲。",
      "布衾冷似铁，烧糠作微温。",
      "岂不思一饮，流尘暗空樽。",
      "已矣可奈何，冻死向孤村。"
    ]
  },
  {
    "id": "2e89e42007d9cc21fb0035a35073cd77",
    "title": "席上有举吕居仁诗者因次其韵示坐客",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "是身如鼠穴太仓，七十始办求深藏。",
      "扶衰复拜求旧诏，入对讲殿瞻颙昂。",
      "期年蒙恩许谢病，家居更辱乡党敬。",
      "今夕不醉无庸归，此老馀年君所知。"
    ]
  },
  {
    "id": "2e89e42007d9cc216e7fa08932bda938",
    "title": "岁暮与邻曲饮酒用前辈独酌韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "出会稽南门，九里有聚落。",
      "虽非衣冠区，农圃可共酌。",
      "野实杂甘酸，草具无厚薄。",
      "小童能击筑，一笑相与乐。",
      "徒手出丛花，空中取丸药。",
      "主礼虽可笑，众客亦起酢。",
      "聊持缀宿好，未用嘲淡泊。",
      "穷达则不同，亦践真率约。",
      "予年过八十，故物但城郭。",
      "作诗寄清欢，未愧华表鹤。"
    ]
  },
  {
    "id": "2e89e42007d9cc218cc30b0aad2d3d5c",
    "title": "山中饮酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "百屋堆金钱，万户封公侯。",
      "富贵人所羡，熟计终缪悠。",
      "有酒君但饮，有山君但游。",
      "虽云亦梦事，要是胜一筹。",
      "独醉新丰市，遗魂招马周。",
      "清啸苏门山，旷度交公休。",
      "烂烂目如电，凛凛气愈遒。",
      "骑鲸归东海，已矣吾何求。"
    ]
  },
  {
    "id": "2e89e42007d9cc21180242fdceac2be8",
    "title": "杂感五首以不爱入州府为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "莘渭二老人，耕钓俱白首。",
      "功烈在人间，如天有北斗。",
      "方其未遇时，自处固不苟。",
      "夫岂邀虚名，欲眩千载后。",
      "降及秦汉王，望古犹培塿。",
      "犹能守所闻，外物不得诱。",
      "君看鲁二生，亦岂圣人偶。",
      "凛然诸儒间，人可我独不。"
    ]
  },
  {
    "id": "2e89e42007d9cc21180242fdefb8646e",
    "title": "杂感五首以不爱入州府为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山栖天与癖，酒复甚所爱。",
      "虽云惭黄绮，亦慕嵇阮辈。",
      "失脚落人间，二事略皆废。",
      "晚归卧云壑，谓此在券内。",
      "如何疾屡作，大与初意背。",
      "好山虽在眼，动步辄有碍。",
      "酒戒复坚持，如堤忧蚁溃。",
      "何以遣馀年，闭户淡煮菜。"
    ]
  },
  {
    "id": "2e89e42007d9cc21180242fd3ca43f65",
    "title": "杂感五首以不爱入州府为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "鸴鸠抢榆枋，枯鱼过河泣。",
      "鹏鲲九万里，此岂汝所及。",
      "丈夫志古人，绝世而独立。",
      "远游马蹄穿，高卧剑锋涩。",
      "其初所抱负，固自高嶪岌。",
      "安能与儿曹，俯首就维絷。",
      "君看折腰趋，孰若举手揖。",
      "芝老尚可餐，修门戒轻入。"
    ]
  },
  {
    "id": "2e89e42007d9cc21180242fd77cc8a52",
    "title": "杂感五首以不爱入州府为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "洚水初平时，草木充九州。",
      "禽兽孳育繁，与人为敌雠。",
      "于时圣人作，日夜为民忧。",
      "思有以胜之，食肉而服裘。",
      "然后人奠居，禾黍岁有秋。",
      "岂知千载后，戕杀无时休。",
      "一食刀几赤，百味供膳羞。",
      "豪侈方相夸，哀哉非始谋。"
    ]
  },
  {
    "id": "2e89e42007d9cc21180242fd0b7e7e29",
    "title": "杂感五首以不爱入州府为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我年甫三十，出身事明主。",
      "狂愚斥不用，晚辟征西府。",
      "蹭蹬过锦城，邂逅客严武。",
      "十年醉郫筒，阳狂颇自许。",
      "青城访隐翁，西市买幽圃。",
      "如何复不遂，归听镜湖雨。",
      "结庐三间茅，泛宅一枝橹。",
      "天真傥可全，吾其老烟浦。"
    ]
  },
  {
    "id": "2e89e42007d9cc21ebf0c43f2fac8538",
    "title": "风月吟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "去日如驰衰有验，万事惟当就收敛。",
      "可怜未与酒相忘，风月婆娑犹不厌。",
      "有时清夜行中庭，幅巾藜杖影竛竮。",
      "松风十里吹残梦，萝月三更照半醒。",
      "河倾鸡唱吟未已，爽透发根清入齿。",
      "晨光底事不贷人，辘轳汲水啼鸦起。"
    ]
  },
  {
    "id": "2e89e42007d9cc21f7a7432bd0ee8abd",
    "title": "迁鸡栅歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乌鸡买来逾岁年，庭中赤帻何昂然。",
      "吾孙初生畏晨唱，家人共议欲汝捐。",
      "鸟穷必啄奴岂惮，鸡卖将烹吾所怜。",
      "贵人贱畜虽古训，物理宁不思两全。",
      "旧栖况亦苦沮洳，新栅幸可图完坚。",
      "东园稍去房奥远，挟雌将雏从此迁。",
      "竹箪朝暮有馀粒，瓦缶亦自盛清泉。",
      "喈喈风雨守汝职，腷膊勿恤惊吾眠。"
    ]
  },
  {
    "id": "2e89e42007d9cc211499f61ade1ae72b",
    "title": "二月晦日夜梦欲卜居近邑道遇老父告以不利欣然从之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "梦中行卜居，道遇白髯叟。",
      "一面出苦言，戒我弃勿取。",
      "人之生实难，失脚堕虎口。",
      "我深感其言，解衣奉杯酒。",
      "岂知立谈间，得此直谅友。",
      "起坐心茫然，天阔楼挂斗。"
    ]
  },
  {
    "id": "2e89e42007d9cc2172d9ef9c42ca8017",
    "title": "开孙满月",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夜梦奇童拜且言，今乃幸得生高门。",
      "梦后一日得开孙，虎儿堕地百兽奔。",
      "未论头角与眉宇，但听啼声谁敢侮。",
      "就令长大未必奇，亦作人间孔文举。"
    ]
  },
  {
    "id": "2e89e42007d9cc21bcdf594d3d2415aa",
    "title": "小筑",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "西郊小筑临烟汀，南山秀色入窗棂。朝钟暮鼓在何许，乃是会稽山阴之兰亭。",
      "堂中老人白须鬓，手扶藤杖垂九龄。客来不语坐至夕，往者绝物今忘形。",
      "墙隅老鸡新树栅，长号催上东方星。老人亦起穿两屦，岩泉漱齿读黄庭。"
    ]
  },
  {
    "id": "2e89e42007d9cc21c15dd8941c10e89b",
    "title": "春晚叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一风已快晴，微云复成雨。",
      "盛丽女郎花，坐看委泥土。",
      "蜂房蜜已熟，科斗生两股。",
      "堂堂一年春，结束听杜宇。",
      "老夫久卧疾，乃复健如许。",
      "便当裹米粣，烂醉作端午。"
    ]
  },
  {
    "id": "2e89e42007d9cc21cca9feca42b3f35d",
    "title": "鸱鸦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "翩然一鸦升，倏尔一鸱下。",
      "非惟饱残馀，亦可免弹射。",
      "巡檐攫脯修，入舍掠脍炙。",
      "嗟汝无盈厌，坐是取驱吓。",
      "物情贵能改，一眚亦可贳。",
      "并语黄雀群，勿轻败吾稼。"
    ]
  },
  {
    "id": "2e89e42007d9cc213e9c6801fc0bcae6",
    "title": "杜宇行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "去年杜宇号阡陌，家家聚首忧蚕麦。",
      "岂惟比屋衣食忧，县家亦负催科责。",
      "今年略不闻杜宇，蚕收麦熟人歌舞。",
      "岂惟襦新汤饼宽，邻里相约先输官。"
    ]
  },
  {
    "id": "2e89e42007d9cc21809970b2560fa475",
    "title": "捕虎行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "山村牧童遭虎噬，血肉俱尽馀双髻。",
      "家人行哭觅遗骨，道路闻之俱掩涕。",
      "州家督尉宿山中，已淬药箭攒长弓。",
      "明朝得虎彻槛阱，缫丝捣麨歌年丰。"
    ]
  },
  {
    "id": "2e89e42007d9cc21ce172ffa8c7651c9",
    "title": "三齿堕歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一叶落知天下秋，三齿堕矣吾生休。诗人未脱纨裤态，尚乐华屋悲山丘。",
      "蓼花荻叶可以解我忧，鸬鹚白鹭可以从我游。君看貂蝉与兜鍪，等为岑岑压我头。",
      "岂知石阑干下买箬笠，一棹飘然烟雨舟。不须强预家国忧，亦莫妄陈帷幄筹。",
      "功名富贵两悠悠，惟有杜宇可与谋。"
    ]
  },
  {
    "id": "2e89e42007d9cc21c13a783964c8aee1",
    "title": "寄十二侄",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "庚寅吾入蜀，西过齐安城。",
      "雪堂拜老仙，眉宇寒峥嵘。",
      "微泉尚如昔，激激琴筑声。",
      "龙蛇入笔力，断石卧纵横。",
      "戊戌奉诏追，触热万里程。",
      "归途抵齐安，岁月浩可惊。",
      "三日乃东下，鼓角遥送迎。",
      "安国有老僧，元祐初载生。",
      "蝉联说旧事，耳目犹聪明。",
      "徒行就船别，耿耿恻怆情。",
      "岂知二纪后，汝乃为此行。",
      "追怀昔游地，未语涕已倾。",
      "念汝虽并塞，残虏方守盟。",
      "职虽在警盗，枹鼓寂不鸣。",
      "惟当奉法令，日夜抚孤茕。",
      "官卑俸入薄，切勿厌藜羹。",
      "勇如赤壁战，节若江水清。",
      "人谁不汝知，况事贤公卿。",
      "三山与七家，相望两柴荆。",
      "归来讲学暇，袯襫同春耕。"
    ]
  },
  {
    "id": "2e89e42007d9cc21a53c8cd02b17f781",
    "title": "出塞四首借用秦少游韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北伐下辽碣，西征取伊凉。",
      "壮士凯歌归，岂复赋国殇。",
      "连颈俘女真，贷死遣牧羊。",
      "犬豕何足雠，汝自承馀殃。"
    ]
  },
  {
    "id": "2e89e42007d9cc21a53c8cd0d7f5af3b",
    "title": "出塞四首借用秦少游韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "煌煌艺祖业，土宇尽九州。",
      "当时王会图，岂数汝黄头。",
      "今兹缚纛下，状若觳觫牛。",
      "万里献太社，裨将皆通侯。"
    ]
  },
  {
    "id": "2e89e42007d9cc21a53c8cd0413b24b7",
    "title": "出塞四首借用秦少游韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "符离既班师，北讨意颇阑。",
      "志士虽有怀，开说常苦艰。",
      "诸将初北首，易水秋风寒。",
      "黄旗驰捷奏，雪夜夺榆关。"
    ]
  },
  {
    "id": "2e89e42007d9cc21a53c8cd0249e2753",
    "title": "出塞四首借用秦少游韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "小丑盗中原，异事古未有。",
      "尔来闾左起，似是天假手。",
      "头颅满沙场，馀胾饲猪狗。",
      "天网本不疏，贷汝亦已久。"
    ]
  },
  {
    "id": "2e89e42007d9cc216fd2c8f56e2609d4",
    "title": "幽居",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "旌节庭下葵，鼓吹池中蛙。",
      "坐令灌园公，忽作富贵家。",
      "浮生均一鬨，事过但兴嗟。",
      "蚩蚩彼何人，欲摘空中花。",
      "墙隅蔬可挽，巷口酒可赊。",
      "疏懒遂吾性，不卖东陵瓜。"
    ]
  },
  {
    "id": "2e89e42007d9cc21013f862937658061",
    "title": "齿落",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔闻少陵翁，皓首惜堕齿。",
      "退之更可怜，至谓豁可耻。",
      "放翁独不然，顽顿世无比。",
      "齿摇忽脱去，取视乃大喜。",
      "譬如大木拔，岂有再安理。",
      "咀嚼浩无妨，更觉彘肩美。"
    ]
  },
  {
    "id": "2e89e42007d9cc21fb7facc8a3dc69d9",
    "title": "雨中排闷",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "殷殷雷绕村，淅淅雨鸣砌。",
      "禽鱼各自适，草木亦得意。",
      "顾此庵中人，老病独憔悴。",
      "饭迟每懒索，兀兀方坐睡。",
      "平生饱忧患，性命已屡试。",
      "但得过今朝，明日可徐议。"
    ]
  },
  {
    "id": "2e89e42007d9cc21c03cf8b4bebdfc9e",
    "title": "寄题李季章侍郎石林堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "林虑灵壁名宇宙，震泽舂陵稍居后。翟公黄鹤得数峰，对客掀髯诧奇秀。",
      "我行新滩见益奇，千岩万窦雷雨垂。古来岂无好事者，根株盘踞不可移。",
      "侍郎筑堂聚众石，坐卧对之旰忘食。千金博取直易尔，要是尤物归精识。",
      "君不见牛奇章与李卫公，一生冰炭不相容。门前冠盖各分党，惟有爱石心则同。",
      "崎岖宦路多危机，凛然石友人间稀。它时舣棹华亭岸，更看全窠买鹤归。"
    ]
  },
  {
    "id": "2e89e42007d9cc21811a1ff8b621a987",
    "title": "大雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "北窗欲化庄生蝶，睡思蒙蒙栖倦睫。",
      "川云忽带急雨来，万点纵横打荷叶。",
      "坐收爽气入诗律，更借凉飔吹醉颊。",
      "坏檐腐瓦凛欲堕，积潦中庭深可涉。",
      "儿愁漏湿废夜课，妇畏泥涂停早馌。",
      "老翁自笑独尔顽，更喜烟波摇短楫。"
    ]
  },
  {
    "id": "2e89e42007d9cc211584cade9ed9e9a5",
    "title": "寄子虡子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "大儿再度吴门秋，小儿钱塘逾月留。",
      "恨身不能插两翅，与汝相守宽百忧。",
      "闻钟时宿云外寺，待月亦上湖边楼。",
      "但常保此岂不乐，路难悠悠非善谋。"
    ]
  },
  {
    "id": "2e89e42007d9cc21f263040d8db3349b",
    "title": "夏夜二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "鸣蜩断复续，宿鸟久始安。",
      "触热汗沾衣，暮夜犹未干。",
      "梧桐独知秋，一叶堕井阑。",
      "行矣戒砧杵，四序环无端。"
    ]
  },
  {
    "id": "2e89e42007d9cc21f263040ded2eb81e",
    "title": "夏夜二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "落月不满窗，惊鹊屡移树。",
      "沉忧少睡眠，亦以衰疾故。",
      "五更忽作梦，立马青衣渡。",
      "白首厌山村，邮亭忆征步。"
    ]
  },
  {
    "id": "2e89e42007d9cc21802ee4dbaa67bd14",
    "title": "海气",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "浴罢来水浒，适有渔舟横。",
      "浩然纵棹去，漫漫菰蒲声。",
      "海祲乃尔奇，万象空际生。",
      "骖驔牧龙马，夭矫腾蛟鲸。",
      "或如搴大旗，或如执长兵。",
      "我欲记其变，忽已天宇清。",
      "成坏须臾间，使我叹且惊。",
      "世事正如此，何者非强名。"
    ]
  },
  {
    "id": "2e89e42007d9cc21dbe599293cfff687",
    "title": "村居",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "舍后盘高冈，舍前面平野。",
      "防盗枳作藩，蔽雨筱代瓦。",
      "数家相依倚，百事容乞假。",
      "薄暮耕樵归，共话衡门下。"
    ]
  },
  {
    "id": "2e89e42007d9cc21696669c7b30d35aa",
    "title": "戒杀",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "郊居去市远，猪羊稀入馔。",
      "既畜鸡鹜群，复利鱼蟹贱。",
      "暴殄非所安，击鲜况亲见。",
      "那得屠杀业，为客美殽膳。",
      "馀年尚有几，过日如露电。",
      "岂无园中蔬，敬奉君子宴。"
    ]
  },
  {
    "id": "2e89e42007d9cc2159687dfa6de1b64e",
    "title": "叹老",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "齿堕因废谈，发短不入把。",
      "馀年似残尊，欲尽不禁泻。",
      "出门见乡曲，每恨识面寡。",
      "往昔同戏儿，累累冢盈野。"
    ]
  },
  {
    "id": "2e89e42007d9cc214ad0e361e9d981b4",
    "title": "杜宇",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "杜宇虽微禽，用意举世稀。",
      "念昔春盛时，天地皆芳菲。",
      "杜宇默无声，不畏百鸟讥。",
      "东君将促驾，乃独号鸣悲。",
      "日夜不肯休，流血沾其衣。",
      "念言身尚存，乃使春独归。",
      "饮啄虽如昔，此身当畴依。",
      "月明抱树枝，敢忘此歔欷。",
      "虽无精卫劳，区区亦庶几。",
      "寄言天壤间，勿谓斯禽微。"
    ]
  },
  {
    "id": "2e89e42007d9cc21e71eee3a82b809a5",
    "title": "养生",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "衰病犹弱国，地与齐楚邻。",
      "朝忧羽书来，暮畏戎车尘。",
      "奔命不敢辞，所惧残吾民。",
      "羸老正类此，日夜忧其身。",
      "起居食饮间，恐惧自贵珍。",
      "一念少放逸，祸败生逡巡。",
      "所以古达者，训戒常谆谆。",
      "不死正尔得，成真非有神。"
    ]
  },
  {
    "id": "2e89e42007d9cc21a25661f0ecf91a69",
    "title": "读书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "忆昔年少时，把卷惟引睡。",
      "惰游过日月，自咎辄涕泗。",
      "老来百事废，却觉书多味。",
      "岂惟时有得，圣域可坐致。",
      "譬如入武库，惝恍不暇视。",
      "浅陋安能名，出门但惊喟。",
      "天球及河图，千古所共秘。",
      "幸今发其藏，虽老敢自弃。"
    ]
  },
  {
    "id": "2e89e42007d9cc212735e8512bcd27b2",
    "title": "谕邻人三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "邻曲有米当共舂，何至一旦不相容。",
      "为善何尝分士农，尧民皆当变时雍。"
    ]
  },
  {
    "id": "2e89e42007d9cc212735e851804805d4",
    "title": "谕邻人三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "相攻本出忿与疑，能不终讼固已奇。",
      "讼端可窒君试思，岁时邻里相谐嬉。"
    ]
  },
  {
    "id": "2e89e42007d9cc212735e85130e0c1f4",
    "title": "谕邻人三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "世通婚姻对门扉，祸福饥饱常相依。",
      "忿争得直义愈非，不如一醉怀牒归。"
    ]
  },
  {
    "id": "2e89e42007d9cc21b7a373d04f33b8da",
    "title": "秋雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老火阻馀威，赖此一雨洗。",
      "一雨岂遽凉，凉亦自此始。",
      "陂湖菱芡熟，小市新酒美。",
      "行歌多醉人，欢意溢闾里。",
      "悬知娄丰年，丝谷贱如水。",
      "呼儿具笔牍，作诗识吾喜。"
    ]
  },
  {
    "id": "2e89e42007d9cc21dc179e5d9aa68ce6",
    "title": "读书示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我生无它营，半世随宦牒。",
      "谗波方稽天，忧与愁相接。",
      "中间稍自觉，万事付马曹。",
      "告归幸见听，泊与淡相遭。",
      "日晏突无烟，垢面有爪痕。",
      "读书则未置，可笑习气存。",
      "造物哀其穷，畀之大耳儿。",
      "儿亦好古学，乃不售有司。",
      "谓当鸢瑟缩，乃如鹤昂藏。",
      "父子共薄饭，忍饥讲虞唐。",
      "丰凶有常数，藨蓘当自力。",
      "古言不吾欺，岁晚于汝食。"
    ]
  },
  {
    "id": "2e89e42007d9cc21de4eb95ce5c879df",
    "title": "雨后极凉",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "金微未壮长，火老尚馀烬。",
      "可怜茅舍翁，瞑目困藉躏。",
      "萧萧得一雨，天气颇清润。",
      "岂惟爽襟灵，亦足祛疾疢。",
      "浮生日月驶，老死才一瞬。",
      "圣贤邈不嗣，利欲以身徇。",
      "孰能痛澡雪，此道庶少进。",
      "闭门君但学，妙理天岂吝。"
    ]
  },
  {
    "id": "2e89e42007d9cc214adeecb90deab7fb",
    "title": "鼠败书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "云归雨亦止，鸦起窗既白。",
      "秋宵未为永，不寐如岁隔。",
      "平明亟下榻，亦未暇冠帻。",
      "检校案上书，狼籍鼠啮迹。",
      "食箪与果笾，攘取初不责。",
      "侈然敢四出，乃至暴方册。",
      "坐令汉箧亡，不减秦火厄。",
      "向能畜一猫，狡穴讵弗获。",
      "缄縢又荡然，追咎亦何益。",
      "惰偷当自戒，鼠辈安足磔。"
    ]
  },
  {
    "id": "2e89e42007d9cc21452710ed65508be6",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我生本江湖，岁月不可算。",
      "采药游名山，所历颇萧散。",
      "一逢巢居翁，见谓于我馆。",
      "酌泉啖松柏，每得造膝款。",
      "行道不自力，残发日已短。",
      "海山故不远，谪限何时满。"
    ]
  },
  {
    "id": "2e89e42007d9cc21452710ed93e01bcc",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仕宦五十年，所至不黔突。",
      "取鱼固舍熊，挟兔那恨鹘。",
      "退归息厌厌，谁敢书咄咄。",
      "屋穿每茨草，驴瘦可数骨。",
      "秋风忽已厉，落叶衬残月。",
      "脱巾坐中庭，清冷入毛发。"
    ]
  },
  {
    "id": "2e89e42007d9cc21452710ed395eeec8",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我爱古竹枝，每歌必三反。",
      "孤舟上荆巫，天末未觉远。",
      "最奇扇子峡，恨不遂高遁。",
      "荆棘蜀故宫，烟水楚废苑。",
      "至今清夜梦，百丈困牵挽。",
      "人生如寄尔，勿叹流年晚。"
    ]
  },
  {
    "id": "2e89e42007d9cc21452710edacc42cbe",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "往岁著朝衫，晨起事如汇。",
      "告归卧孤村，枯淡有馀味。",
      "闭门绝外慕，自谓真富贵。",
      "萧然毕吾生，地下亦增气。",
      "里翁恋儿女，小疾辄忧畏。",
      "惟穷可赊死，我在君亦未。"
    ]
  },
  {
    "id": "2e89e42007d9cc21452710ed2f946ce0",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "万金筑华堂，千金教新音。",
      "不知忧患场，著脚日愈深。",
      "今人喜议古，后亦将议今。",
      "使汝有子孙，闻之亦何心。",
      "邓通擅铜山，死日无一簪。",
      "未死汝勿喜，五溪多毒淫。"
    ]
  },
  {
    "id": "2e89e42007d9cc21452710ed6ba6ea6d",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "往者游青城，犹及二三老。",
      "稽首出世师，数语穷至道。",
      "妻子真弊屣，弃去恨不早。",
      "俯仰才几时，残骸日衰槁。",
      "吾儿有奇骨，亦复至幽讨。",
      "金丹傥可成，白发何足扫。"
    ]
  },
  {
    "id": "2e89e42007d9cc21452710edf1527bcd",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "稚川师郑君，才及一卷书。",
      "书大仅如箸，度世盖有馀。",
      "想其所论说，妙极轩昊初。",
      "内篇今虽存，亦复饱蠹鱼。",
      "我欲探其原，蹇步空趑趄。",
      "安得插两翅，从公游太虚。"
    ]
  },
  {
    "id": "2e89e42007d9cc21452710edb5645c21",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "隐书有三景，字字当力行。",
      "寸地与尺宅，可以久汝生。",
      "溯流归昆虚，坚守临长城。",
      "一旦告成功，河塞黄金成。",
      "笙鹤适缑山，貂蝉朝玉京。",
      "即今修行地，千古名还婴。"
    ]
  },
  {
    "id": "2e89e42007d9cc21452710ed1d1ab487",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "行年过八十，形悴神则旺。",
      "往来江湖间，垂老犹疏放。",
      "沧波浩无津，天遣遂微尚。",
      "剡溪挂风帆，渔浦理烟榜。",
      "奇云出深谷，新月生叠嶂。",
      "兴怀晋诸贤，谁能续遗唱。"
    ]
  },
  {
    "id": "2e89e42007d9cc21452710ed9a21f0df",
    "title": "读王摩诘诗爱其散发晚未簪道书行尚把之句因用为韵赋古风十首亦皆物外事也",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "二十游名场，最号才智下。",
      "蹭蹬六十年，亦有茆一把。",
      "典衣租黄犊，乘雨耕绿野。",
      "西成得一饱，敢计泥没踝。",
      "住久邻好深，百事通乞假。",
      "秋高小瓮香，相唤注老瓦。"
    ]
  },
  {
    "id": "2e89e42007d9cc2174e96178c7648bf7",
    "title": "秋晓闻禽声五韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋晓风露佳，天宇旷以清。",
      "鸟雀当此时，意乐有和声。",
      "人独不自喜，乃欲鸣不平。",
      "世事虽万端，但可笑绝缨。",
      "君看郊与岛，徒自残其生。"
    ]
  },
  {
    "id": "2e89e42007d9cc216ea3fe10605e5a37",
    "title": "偶与客话峡中旧游",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔旅游秋雨细，建平城东门欲闭。",
      "主人迎劳语蝉联，小妇舂炊缟衣袂。",
      "长年三老半醉醒，蜀估峡商工算计。",
      "须臾灯暗人欲眠，泊船卸驮犹相继。",
      "山深水崄近蛮獠，往往居民杂椎髻。",
      "即今屈指四十年，怀抱凄凉真隔世。"
    ]
  },
  {
    "id": "2e89e42007d9cc21111766b037dcc541",
    "title": "读老子次前韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "平生好大忽琐细，焚香读书户常闭。",
      "少年曾预老聃役，晚岁欲挹浮丘袂。",
      "力探玄门穷众妙，肯学阴谋画奇计。",
      "言狂不独人共排，志大仍忧后难继。",
      "君看淡扫出茧眉，岂比一尺春风髻。",
      "著书勿恤饱蠹鱼，会有子云生后世。"
    ]
  },
  {
    "id": "2e89e42007d9cc215ce45998388ef162",
    "title": "作篱",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "生世八十馀，日夜迫衰老。",
      "中年所筑舍，倾坏当官道。",
      "每逢风雨夕，性命凛莫保。",
      "况此芦竹藩，何恃不摧倒。",
      "今朝手自葺，不暇避涂潦。",
      "鸡豚有限隔，门巷得锄扫。",
      "岂惟御盗窃，亦足慰怀抱。",
      "阴云忽四垂，见事幸差早。"
    ]
  },
  {
    "id": "2e89e42007d9cc21e3afbbffe55c9020",
    "title": "寓叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老生读书百绝编，日晏忘食夜废眠。",
      "孝经一生行不尽，况有六籍陈吾前。",
      "华轩玉食非素愿，广厦高墉实邮传。",
      "经营归计笑时人，我老但须书数卷。"
    ]
  },
  {
    "id": "2e89e42007d9cc21c9aee56011384d53",
    "title": "衡门感旧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "苍烟屯不散，疋素横郊原。",
      "雨细不湿衣，著水始见痕。",
      "踌躇意自佳，未遽掩衡门。",
      "一一送归鸦，枫林犹未昏。",
      "念昔寿州归，绍兴初纪元。",
      "阖门过百口，一身今独存。",
      "不死实有命，送老三家村。",
      "躬耕幸得食，万事不足论。"
    ]
  },
  {
    "id": "2e89e42007d9cc212a9ce27355aaa9ff",
    "title": "客中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "江天雨霁秋光老，野气川云净如扫。",
      "投空飞鸟杂落叶，极目斜阳衬衰草。",
      "平沙争渡人鹄立，长亭下马障泥湿。",
      "累累红果络青篾，未霜先摘犹酸涩。",
      "客中虽云贪路程，买薪籴米常留行。",
      "茆檐独坐待僮仆，不闻人声闻碓声。"
    ]
  },
  {
    "id": "2e89e42007d9cc21dc179e5d364aa412",
    "title": "读书示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我性苦爱书，未始去几案。",
      "生虽后三代，意尚卑两汉。",
      "世衰道术裂，年往朋友散。",
      "泽居贫至骨，霜冷衣露骭。",
      "犹能乐其乐，肯发穷苦叹。",
      "尔来更可笑，身籴儿炊爨。",
      "一饱辄欣然，弦诵等雍泮。",
      "望古虽天渊，视俗亦冰炭。",
      "阿遹可怜生，相守忘夜旦。",
      "孤学当世传，岁月不可玩。"
    ]
  },
  {
    "id": "2e89e42007d9cc2157aad220454a785f",
    "title": "客从城中来",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "客从城中来，相视惨不悦。",
      "引杯抚长剑，慨叹胡未灭。",
      "我亦为悲愤，共论到明发。",
      "向来酣斗时，人情愿少歇。",
      "及今数十秋，复谓须岁月。",
      "诸将尔何心，安坐望旄节。"
    ]
  },
  {
    "id": "2e89e42007d9cc21139ab29f95291d93",
    "title": "暮秋中夜起坐次前韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东吴秋令迟，得雨亦良悦。",
      "中庭有流萤，烈风吹不灭。",
      "披衣起坐久，鼓角参差发。",
      "西成虽作劳，农事亦渐歇。",
      "老怯岁律残，俯仰忽九月。",
      "蟋蟀鸣壁间，愧汝知时节。"
    ]
  },
  {
    "id": "2e89e42007d9cc21b09f7aaf2242cb9d",
    "title": "雨夜枕上作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雨点滴我心，雨气伤我魂。",
      "但忧草庐破，敢思布被温。",
      "市垆酒如山，不湿老瓦盆。",
      "天其遂吾心，穷死三家村。"
    ]
  },
  {
    "id": "2e89e42007d9cc21c75625dcf604e7c7",
    "title": "文章",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "文章如弈棋，分量固有极。",
      "学不尽其才，识者为太息。",
      "古来名世士，亦或堕此域。",
      "至今读其文，曷尝不追惜。",
      "士生千载后，夙慕当自力。",
      "如其不能然，归哉事耕织。"
    ]
  },
  {
    "id": "2e89e42007d9cc21c6196eea9fb90468",
    "title": "夜闻埭东卖酒鼓声哗甚",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乌桕森疏照溪赤，寒鸦翩翻蔽天黑。",
      "鲜鲈出网重兼斤，新蟹登盘大盈尺。",
      "年年此际清霜夜，饭罢读书声满舍。",
      "岂惟父子讲家学，亦有朋侪结经社。",
      "谁令屠沽聚里中，鼓声终夜聒老翁。",
      "呜呼安得寐无聪，不但杜老左耳聋。"
    ]
  },
  {
    "id": "2e89e42007d9cc216933bba355cc004f",
    "title": "灯下晚餐示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "家贫短衣不掩骭，空庖凄凄灶不爨。",
      "老翁八十忍饥熟，兀坐空堂日常旰。",
      "今年闰馀九月寒，那敢遽议南山炭。",
      "艰难幸复致一餐，餔歠灯前百忧散。",
      "遹子挟册于于来，时与乃翁相论难。",
      "但令歆向竟同归，门前籍湜何忧畔。"
    ]
  },
  {
    "id": "2e89e42007d9cc2104f6b9a81e5af9e5",
    "title": "新开小室",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "并檐开小室，仅可容一几。",
      "东为读书窗，初日满窗纸。",
      "衰眸顿清澈，不畏字如蚁。",
      "琅然弦诵声，和答有稚子。",
      "馀年犹几何，此事殊可喜。",
      "山童报炊熟，束卷可以起。"
    ]
  },
  {
    "id": "2e89e42007d9cc2173fec5a2d57c5b9d",
    "title": "书巢五咏砚滴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "铜之在人间，细大各有境。",
      "散为五铢货，聚作九牧鼎。",
      "天禄与辟邪，乃复参泓颖。",
      "致用孰相须，寒泉出金井。"
    ]
  },
  {
    "id": "2e89e42007d9cc2173fec5a2ce37520c",
    "title": "书巢五咏砚滴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古者贝为货，庶物赖以通。",
      "后世贵铜臭，退处书几中。",
      "楮生借光辉，文字传亡穷。",
      "言利古所羞，孰谓汝不逢。"
    ]
  },
  {
    "id": "2e89e42007d9cc2173fec5a2caccaaab",
    "title": "书巢五咏砚滴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "时来偶见收，过时自当退。",
      "岂惟裁纸尾，亦或用牍背。",
      "人情有贵贱，志士感兴废。",
      "库中九万张，视我犹前辈。"
    ]
  },
  {
    "id": "2e89e42007d9cc2173fec5a2f781d030",
    "title": "书巢五咏砚滴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "鸾胶捣松烟，成此金石姿。",
      "虽以刚故折，挺特终不移。",
      "微功在简册，敢惜身蹈危。",
      "虽非破砚文，永世亦有辞。"
    ]
  },
  {
    "id": "2e89e42007d9cc2173fec5a22e764055",
    "title": "书巢五咏砚滴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "铜壶受五升，中贮太古醇。",
      "相从亦已久，一朝委流尘。",
      "我岂少恩哉，白头乃如新。",
      "谁知矮道士，亦作斥仙人。"
    ]
  },
  {
    "id": "2e89e42007d9cc21a904b9ef24c3e96a",
    "title": "感遇六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士方贫贱时，藜藿苦不足。",
      "一朝得富贵，奴仆餍粱肉。",
      "大胾食亚夫，空器馈荀彧。",
      "何如茆檐下，父子共饘粥。",
      "我生有至愿，世世谢寸禄。",
      "有子复有孙，无荣亦无辱。"
    ]
  },
  {
    "id": "2e89e42007d9cc21a904b9ef646e6e8d",
    "title": "感遇六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人之所甚患，饥渴与寒暑。",
      "粗免则已矣，过计安用许。",
      "自奉非其分，三彭将嫉汝。",
      "寓形天壤间，大抵皆逆旅。",
      "但能饱菜根，何地不可处。",
      "堂堂七尺躯，切勿效儿女。"
    ]
  },
  {
    "id": "2e89e42007d9cc21a904b9efbd4a6e47",
    "title": "感遇六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我以善勉汝，汝谓出訾毁。",
      "置之不复言，意又不能已。",
      "为善如筑台，成功由积累。",
      "中休犹不可，况本无基址。",
      "未言破万卷，日且读十纸。",
      "学虽在力行，要是从此始。"
    ]
  },
  {
    "id": "2e89e42007d9cc21a904b9ef13fd9ad7",
    "title": "感遇六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我初居三山，同里数十人。",
      "尊酒相劳苦，言辞亦谆谆。",
      "去来四十年，皆成冢中尘。",
      "子孙虽或存，败屋卖作薪。",
      "此亦何罪哉，不过坐一贫。",
      "我幸未至此，亦复拙谋身。",
      "无饭可哺汝，触目成悲辛。"
    ]
  },
  {
    "id": "2e89e42007d9cc21a904b9ef90718061",
    "title": "感遇六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人与人为徒，事我盖有缘。",
      "司晨与警夜，异类亦可怜。",
      "舐糠啄遗粒，要使全其天。",
      "人则当教诲，见善或能迁。",
      "盛怒姑小忍，虽蒲岂非鞭。",
      "事过我亦喜，陶然送流年。"
    ]
  },
  {
    "id": "2e89e42007d9cc2197d3b360fde3afea",
    "title": "读吕舍人诗追次其韵五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "士生始从学，取友实先务。",
      "吾闻诸古人，倾盖有如故。",
      "汉宫长生药，至取云表露。",
      "治身当何如，而受一尘污。"
    ]
  },
  {
    "id": "2e89e42007d9cc2197d3b360e38a82e8",
    "title": "读吕舍人诗追次其韵五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有过当相规，有善当相告。",
      "岂惟定新交，亦以笃旧好。",
      "势利古所羞，置之勿复道。",
      "霜霣万木凋，孰秉岁寒操。"
    ]
  },
  {
    "id": "2e89e42007d9cc2197d3b36093000e70",
    "title": "读吕舍人诗追次其韵五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少壮如昨日，忽已及耄期。",
      "旧友散莫收，亦复少新知。",
      "言归镜湖上，日日醉东篱。",
      "自笑如寒蝶，裴回残菊枝。"
    ]
  },
  {
    "id": "2e89e42007d9cc2197d3b360ec798d87",
    "title": "读吕舍人诗追次其韵五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "道士成金丹，青云可接翼。",
      "小夫岂知此，危坐学数息。",
      "如持一畚土，自谓河可塞。",
      "生不遇硕师，几何不自贼。"
    ]
  },
  {
    "id": "2e89e42007d9cc2197d3b36039b25851",
    "title": "读吕舍人诗追次其韵五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "三沐复三熏，佩玉怀明珠。",
      "何至不自珍，欲效豕负涂。",
      "传呼虽甚宠，正可夸群奴。",
      "君看魏徵孙，世世为农夫。"
    ]
  },
  {
    "id": "2e89e42007d9cc21afca7b446dcf9811",
    "title": "稽山行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "稽山何巍巍，浙江水汤汤。",
      "千里亘大野，勾践之所荒。",
      "春雨桑柘绿，秋风粳稻香。",
      "村村作蟹椴，处处起鱼梁。",
      "陂放万头鸭，园覆千畦姜。",
      "舂碓声如雷，私债逾官仓。",
      "禹庙争奉牲，兰亭共流觞。",
      "空巷看竞渡，倒社观戏场。",
      "项里杨梅熟，采摘日夜忙。",
      "翠篮满山路，不数荔枝筐。",
      "星驰入侯家，那惜黄金偿。",
      "湘湖莼菜出，卖者环三乡。",
      "何以共烹煮，鲈鱼三尺长。",
      "芳鲜初上市，羊酪何足当。",
      "镜湖滀众水，自汉无旱蝗。",
      "重楼与曲槛，潋滟浮湖光。",
      "舟行以当车，小伞遮新妆。",
      "浅坊小陌间，深夜理丝簧。",
      "我老述此诗，妄继古乐章。",
      "恨无季札听，大国风泱泱。"
    ]
  },
  {
    "id": "2e89e42007d9cc21217788b04b4da319",
    "title": "赠论命周云秀才",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "周郎颀然市中隐，精神卓荦秋天隼。",
      "忽来过我论五行，袖出诗卷如束笋。",
      "人生一息不自保，况我耄期真待尽。",
      "君今盛为谈未来，我亦听之俱可冁。",
      "虽然此心犹未泯，何至死去同蠢蠢。",
      "地下不作修文郎，天上亦为京兆尹。"
    ]
  },
  {
    "id": "2e89e42007d9cc21c9528ad469c1df4c",
    "title": "寄题庐陵王晋辅先辈桂堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "楚人记草木，桂在椒兰中。",
      "我怀小山句，妙绝穷化工。",
      "唐人作山水，亦以桂配松。",
      "丹葩间绿叶，锦绣相叠重。",
      "不知始何时，岩桂开秋风。",
      "楚人所称者，委弃等蒿蓬。",
      "呜呼各有时，士岂怨不逢。",
      "我作桂堂诗，广子云梦胸。"
    ]
  },
  {
    "id": "2e89e42007d9cc219560fff8a4d26f7e",
    "title": "读唐书忠义传",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "志士慕古人，忠臣挺奇节。",
      "就死有处所，天日为无色。",
      "大义孰不知，临难欠健决。",
      "我思杲卿发，可配嵇绍血。"
    ]
  },
  {
    "id": "2e89e42007d9cc21ebc93d14030388ae",
    "title": "病后作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "骨相坐一寒，仕宦经百谪。",
      "晚入文昌省，又坐烦言啧。",
      "诏书复收召，付以大典册。",
      "期年甫奏篇，皇恐亟自劾。",
      "归来稽山下，三食新穫麦。",
      "草屦布裙襦，徒步老阡陌。",
      "今年疾屡作，恍若将归客。",
      "道士言犯土，拜章安舍宅。",
      "巫言神去干，剪纸招魂魄。",
      "把臂忽自悟，此岂屋漏脉。",
      "尽去囊中药，默观鼻端白。",
      "正气徐自还，鬼子何足磔。"
    ]
  },
  {
    "id": "2e89e42007d9cc21480219ad8ec5124b",
    "title": "赠过门道人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "朝行市尘中，奔马不可及。",
      "暮涉清溪流，芒屦了不湿。",
      "岩扉一丹灶，山路两书笈。",
      "白驴可置掌，童子亦绝粒。",
      "邂逅安期生，电逝不暇揖。",
      "太华独嶷然，万仞道傍立。"
    ]
  },
  {
    "id": "2e89e42007d9cc21f49b4119616bdaed",
    "title": "独行过柳桥而归",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寒云覆江干，惨惨雪欲作。",
      "草枯狐兔见，鹰隼方纵搏。",
      "老翁卧蓬户，疾痛在腰脚。",
      "忽觉意稍佳，快若解束缚。",
      "呼童扶下堂，西出度略彴。",
      "浮波见凫雁，决起惊乌鹊。",
      "篱根犬迎吠，碓下鸡俯啄。",
      "霜馀桑叶积，春近柳枝弱。",
      "徐行过傍舍，醉笑盛酬酢。",
      "岁暮农事休，羡尔群饮乐。"
    ]
  },
  {
    "id": "2e89e42007d9cc2130d9303eca70af55",
    "title": "简苏邵叟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "君家文献历十朝，魏公峨冕加金貂。",
      "孙支得君愈隽发，贵名突兀凌烟霄。",
      "居吴入蜀三十载，诸公孰能折简招。",
      "涧松意气极磊砢，天马毛骨何超遥。",
      "鼎来行卷十九首，缑山明月闻吹箫。",
      "沉香亭畔未须说，想见风雪上灞桥。",
      "老夫诵之群玉府，学士如堵不敢骄。",
      "尔来一编愈妙绝，粲若新霁瞻斗杓。",
      "出为龙首子何有，老穿豹尾我亦聊。",
      "湖边酒楼无十步，胸次懑懑思同浇。"
    ]
  },
  {
    "id": "2e89e42007d9cc21450555e4b92008f8",
    "title": "新历叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "新历在手心怕开，日月联翩相续来。",
      "黄金散尽自一快，白发不贷真可哀。",
      "无为健羡广成子，千二百年终有死。",
      "胶不可黏西去日，刀何由剪东流水。",
      "酒无醇醨但痛饮，市酝上尊俱醉耳。",
      "堂堂七尺死即休，不饱乌鸢饱蝼蚁。"
    ]
  },
  {
    "id": "2e89e42007d9cc21ae61a16895f51645",
    "title": "悲歌行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "读书不能遂吾志，属文不能尽吾才。远游方乐归太早，大药未就老已催。",
      "结庐城南十里近，柴门正对湖山开。有时野行桑下宿，亦或恸哭中途回。",
      "檀公画计三十六，不如一篇归去来。紫驼之峰玄熊掌，不如饭豆羹芋魁。",
      "腰间累累六相印，不如高卧鼻息轰春雷。安得宝瑟五十弦，为我写尽无穷哀。"
    ]
  },
  {
    "id": "2e89e42007d9cc211f0360425c48e9df",
    "title": "园中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "疏篱围中庭，野水赴方塘。",
      "春雨路易干，徐步蹋夕阳。",
      "艳艳红杏梢，忽已占年光。",
      "我老来日短，乃复不自量。",
      "接花待其成，邻里共笑狂。",
      "万事孰能料，社栎老不僵。",
      "磊磊盘中果，安知不获尝。",
      "作诗遣闲愁，一笑无留觞。"
    ]
  },
  {
    "id": "2e89e42007d9cc21cf07e13c4f46c6eb",
    "title": "寄题求志堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古人不轻出，出则尧舜其君民。古人不轻隐，隐则坐使风俗淳。",
      "孰知后世乃不然，唐虞日远如飞烟。异端欲出六籍上，裔夷直居中夏先。",
      "穷居求志达行道，傥不塞责真负天。士固不可苟富贵，顾亦岂可徒贫贱。",
      "如其一念有愧心，宁不终身戴惭面。老夫少年铁铸砚，欲窥圣门终未见。",
      "祝君勿恃来日长，八九十年如掣电。"
    ]
  },
  {
    "id": "2e89e42007d9cc21f367516e8a457479",
    "title": "自嘲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "野叟身常杂佣保，茀圃荒庭自锄扫。",
      "小儿耕养堇堇足，大儿游宦垂垂老。",
      "朝餐未破百瓮齑，晚饷犹存两囷枣。",
      "舂粳但备翁作糜，储帛才堪孙裂褓。",
      "贤愚元自一王尊，痴钝宁论万冯道。",
      "可怜对客犹自矜，谈道能令君绝倒。"
    ]
  },
  {
    "id": "2e89e42007d9cc2151f3dc4224a43117",
    "title": "杂兴五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "谋生在衣食，不仕当作农。",
      "识字读农书，岂不贤雕虫。",
      "妇当娶农家，养蚕事炊舂。",
      "晨耕候春扈，夜织惊秋蛩。",
      "畦蔬胜肉羹，社酒如粥醲。",
      "毋为慕朝帻，谄笑求见容。"
    ]
  },
  {
    "id": "2e89e42007d9cc2151f3dc420e07aa70",
    "title": "杂兴五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "家世本臞儒，自奉至俭薄。",
      "肉食固难期，间亦阙盐酪。",
      "宾朋饭芋豆，时节羹藜藿。",
      "偶然设鸡豚，变色相与作。",
      "家居常守此，自计岂不乐。",
      "蔬园畏蹴蹋，切勿思大嚼。"
    ]
  },
  {
    "id": "2e89e42007d9cc2151f3dc42052e2499",
    "title": "杂兴五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "家本徙寿春，遭乱建炎初。",
      "南来避狂寇，乃复遇强胡。",
      "于时髧两髦，几不保头颅。",
      "乱定不敢归，三载东阳居。",
      "人事固难料，今乃八十馀。",
      "努力未死间，读我先人书。"
    ]
  },
  {
    "id": "2e89e42007d9cc2151f3dc42ab41420f",
    "title": "杂兴五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "读诗读七月，治书治无逸。",
      "王业与农功，事异理则一。",
      "此外复何为，齐民有遗术。",
      "一饱不啻足，切勿为利訹。",
      "大屋起道傍，百鬼阚其室。",
      "曷不观陆翁，食菜开九秩。"
    ]
  },
  {
    "id": "2e89e42007d9cc2151f3dc42b362e99f",
    "title": "杂兴五首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "三吴气候异，开岁固多雨。",
      "今年已暮春，霁日仅可数。",
      "寒气薄腠理，沉痛结心膂。",
      "遣奴买药物，日夜事炮煮。",
      "端居情怀恶，欲出泥淖阻。",
      "安得平生欢，驾言问良苦。"
    ]
  },
  {
    "id": "2e89e42007d9cc219f90d27134a0febb",
    "title": "两獐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾园畜两獐，善惊未易驯。",
      "及今才几时，弭耳常依人。",
      "饥食园中草，渴饮沟涧滨。",
      "时时辍馀粮，亦未耗吾囷。",
      "吏或无佳政，盗贼起齐民。",
      "孰能抚以德，坐还三代醇。"
    ]
  },
  {
    "id": "2e89e42007d9cc21ad1821349a72cc49",
    "title": "自咏",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "龟屋裁小冠，鹿皮制短裘。",
      "陆驾少游车，水泛渊明舟。",
      "山泽与城市，有路即可游。",
      "或时一饭去，间亦旬日留。",
      "方见草木萌，忽已天地秋。",
      "淘丹云涧冷，采药乳穴幽。",
      "逢人亦欣然，有问乃不酬。",
      "摩挲金铜人，千载寄悠悠。"
    ]
  },
  {
    "id": "2e89e42007d9cc2193b1c4dd65419898",
    "title": "五更闻雨思季长",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "幽丛鸣姑恶，高树号杜宇。",
      "惊回千里梦，听此五更雨。",
      "展转窗未明，更觉心独苦。",
      "天涯怀故人，安得插两羽。"
    ]
  },
  {
    "id": "2e89e42007d9cc21f068d24a8a7fa1fc",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾庐虽甚陋，窗扉亦疏明。",
      "开卷冬日暖，曲肱暑风清。",
      "昨日一鸟鸣，今日一木荣。",
      "欣然与之接，悲慨何由生。"
    ]
  },
  {
    "id": "2e89e42007d9cc21f068d24a4dd374aa",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾贫无时醒，日月忽遄迈。",
      "空林春采葚，荒垄秋种稗。",
      "孤学有自来，饥死奚足怪。",
      "著书充栋宇，一字不肯卖。"
    ]
  },
  {
    "id": "2e89e42007d9cc21f068d24ae3b828d6",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "负负无可言，上上不须说。",
      "天壤大如许，我独身孑孑。",
      "苟合不可为，万事听瓦裂。",
      "年登麦饭足，得酒且勤歠。"
    ]
  },
  {
    "id": "2e89e42007d9cc21f068d24a061cacc6",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "有客可剧谈，有酒可尽醉。",
      "老夫老更穷，终日惟坐睡。",
      "既无客款门，酒亦未易致。",
      "颓然北窗下，兀兀有馀味。"
    ]
  },
  {
    "id": "2e89e42007d9cc21f068d24af6e74dd4",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "下帷听雨声，开户延月色。",
      "霏霏半篆香，湛湛一池墨。",
      "徐行舒血脉，危坐学踵息。",
      "吾闻诸先贤，养生莫如啬。"
    ]
  },
  {
    "id": "2e89e42007d9cc21f068d24ac30a4588",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "门低不通车，室隘劣容膝。",
      "掩胫无全衣，作字用挫笔。",
      "亲朋孰可望，门内自相恤。",
      "一笑语吾儿，汝驭未须叱。"
    ]
  },
  {
    "id": "2e89e42007d9cc21f068d24a2cda111b",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "区芋常愿雨，秧菜常愿晴。",
      "吾儿行渡江，晨起愁风生。",
      "人生各徇私，夫岂造物情。",
      "孰能均此意，万里皆春耕。"
    ]
  },
  {
    "id": "2e89e42007d9cc21f068d24a6b71ebe6",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾居鱼鳖乡，戒食兼鲜薧。",
      "鸡鹜以御客，乃者亦一扫。",
      "区区仁爱心，殆可质苍昊。",
      "物情岂远哉，我亦吝肝脑。"
    ]
  },
  {
    "id": "2e89e42007d9cc21f068d24aa8a0a58b",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "艺花恨不茂，薙草欲其尽。",
      "心常堕贪爱，否则近残忍。",
      "蝶网犹翩翾，蚓断更菌蠢。",
      "君其等观之，何者非可闵。"
    ]
  },
  {
    "id": "2e89e42007d9cc21f068d24ae51cd8a0",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "药与疾相当，何恙不能已。",
      "良医善用药，疾去药亦止。",
      "晨晡节饮食，劳佚时卧起。",
      "藉臼米长生，耄期直易尔。"
    ]
  },
  {
    "id": "2e89e42007d9cc21f068d24af784a552",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "养生有妙理，省事与寡言。",
      "于此能力守，众说皆其藩。",
      "扰扰斫汝本，譊譊伤汝魂。",
      "要当俱置之，息深踵自温。"
    ]
  },
  {
    "id": "2e89e42007d9cc21f068d24abcea6ca7",
    "title": "东斋杂书十二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "学者学圣人，斯须不容苟。",
      "百年乐箪瓢，千载仰山斗。",
      "家庭盛弦诵，父子相师友。",
      "但令书种存，勿愧耕垄亩。"
    ]
  },
  {
    "id": "2e89e42007d9cc21431a03601834fda7",
    "title": "入梅",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年入梅日，云脚垂到地。",
      "芬香小麦麨，展转北窗睡。",
      "甲夜闻雨声，起拜造物赐。",
      "三登于此卜，一饱可坐致。",
      "语儿高尔囷，戒妇丰尔馈。",
      "击壤歌太平，门无督租吏。"
    ]
  },
  {
    "id": "2e89e42007d9cc2114b80e91f1f8476c",
    "title": "北窗雨中作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "郁蒸作不解，风雨来有信。",
      "岂惟窗户清，更喜草木润。",
      "简编既陈前，灯火亦可近。",
      "跂予望圣贤，倾河洗骄吝。",
      "扶衰幸未死，吾道其少进。",
      "安得平生欢，怀抱为君尽。"
    ]
  },
  {
    "id": "2e89e42007d9cc21f2e474db0cdc5e70",
    "title": "薄暑",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仲夏暑尚薄，孤村日尤长。",
      "僧坊初施浴，行路亦馈浆。",
      "老我绝人事，终日坐虚堂。",
      "南北两松棚，细细吹清香。",
      "堂中无长物，独置湘竹床。",
      "我睡仆亦休，睡觉谁在傍。",
      "起坐拭两眦，小山郁苍苍。",
      "安得乌有生，俱老无何乡。"
    ]
  },
  {
    "id": "2e89e42007d9cc212827bc33302a6d60",
    "title": "采药有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蒹葭记霜露，蟋蟀谨岁月。",
      "古人于物理，琐细不敢忽。",
      "我少读苍雅，衰眊今白发。",
      "中间婴疢疾，过日常卒卒。",
      "涧毛春可求，山药秋可掘。",
      "虽云力探讨，疑义未免阙。",
      "屏居朋友散，奥妙谁敢发。",
      "穷理已矣夫，置觥当自罚。"
    ]
  },
  {
    "id": "2e89e42007d9cc21e924f4299525715c",
    "title": "晨兴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "晨兴未栉盥，扶杖并檐立。",
      "断云方东行，庭草露犹湿。",
      "朝饥神益爽，清虚自来入。",
      "可怜数鸡雏，随母啄遗粒。",
      "蝶残蚍蜉喜，鼠腐鸱鸦集。",
      "吾当一洗之，漱泉开玉笈。"
    ]
  },
  {
    "id": "2e89e42007d9cc2122a0e151fa590e07",
    "title": "老态自遣",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "似见不见目愈衰，欲堕不堕齿更危。",
      "谁令汝年八九十，常欲强健宁非痴。",
      "目昏大字亦可读，齿摇犹能决濡肉。",
      "若知用短百无忧，此理正如夔一足。",
      "蒙眬臲卼俱有味，笑侮莫听傍人喙。",
      "但令孙曾能力耕，一饱不妨还美睡。"
    ]
  },
  {
    "id": "2e89e42007d9cc218095dc6e49d10cb0",
    "title": "耒阳令曾君寄禾谱农器谱二书求诗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "欧阳公谱西都花，蔡公亦记北苑茶。",
      "农功最大置不录，如弃六艺崇百家。",
      "曾侯奋笔谱多稼，儋州读罢深咨嗟。",
      "一篇秧马传海内，农器名数方萌芽。",
      "令君继之笔何健，古今一一辨等差。",
      "我今八十归抱耒，两编入手喜莫涯。",
      "神农之学未可废，坐使末俗惭浮华。"
    ]
  },
  {
    "id": "2e89e42007d9cc211d6b1591dda6a025",
    "title": "菖蒲二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古涧生菖蒲，根瘦节蹙密。",
      "仙人教我服，刀匕蠲百疾。",
      "阳狂华阴市，颜朱发如漆。",
      "岁久功当成，寿与天地毕。"
    ]
  },
  {
    "id": "2e89e42007d9cc211d6b1591cf3d895a",
    "title": "菖蒲二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "菖蒲古上药，结根已千年。",
      "闻之安期生，采服可以仙。",
      "斯人非世人，两耳长垂肩。",
      "松下语未终，竦身上青天。"
    ]
  },
  {
    "id": "2e89e42007d9cc21b6f5eb5d381ac6ed",
    "title": "剧暑",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "六月暑方剧，喘汗不支持。",
      "逃之顾无术，惟望树影移。",
      "或谓当读书，或劝把酒卮。",
      "或夸作字好，萧然却炎曦。",
      "或欲溪上钓，或思竹间棋。",
      "亦有出下策，买簟倾家赀。",
      "赤脚蹋增冰，此计又绝痴。",
      "我独谓不然，愿子少置思。",
      "方今诏书下，淮汴方出师。",
      "黄旗立辕门，羽檄昼夜驰。",
      "大将先擐甲，三军随指挥。",
      "行伍未尽食，大将不言饥。",
      "渴不先饮水，骤不先告疲。",
      "吾侪独安居，茂林荫茅茨。",
      "脱巾濯寒泉，卧起从其私。",
      "于此尚畏热，鬼神其可欺。",
      "坐客皆谓然，索纸遂成诗。",
      "便觉窗几间，飒飒清风吹。"
    ]
  },
  {
    "id": "2e89e42007d9cc2163b540b4099221e5",
    "title": "古井",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "道傍有古井，久废无与汲。",
      "邻里共浚之，寒泉稍来集。",
      "驾言欲漱濯，冀远尘土袭。",
      "踌躇复弃去，绠短安能及。"
    ]
  },
  {
    "id": "2e89e42007d9cc212e69f8bd24a414bd",
    "title": "庵中纪事用前辈韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "扫洒一庵躬琐细，蓬户朝昏手开闭。",
      "荒山斸药须长镵，小灶煎茶便短袂。",
      "空中咄咄安用书，身外悠悠固难计。",
      "山僧野叟到即留，麦饭葵羹贵能继。",
      "久贫奴婢多散去，岂有跣足并椎髻。",
      "负薪长歌过此生，直疑身在鸿荒世。"
    ]
  },
  {
    "id": "2e89e42007d9cc21164b2e83a8179fbd",
    "title": "秋词三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东吴七月暑未艾，川云忽兴天昼晦。",
      "蔽空雨点弩发机，平地成渠屋穿背。",
      "早禾玉粒自天泻，村北村南喧地碓。",
      "大牲如阜酒如江，相唤龙祠作秋赛。"
    ]
  },
  {
    "id": "2e89e42007d9cc21164b2e83140c3f57",
    "title": "秋词三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "八月暑退凉风生，家家场中打稻声。",
      "穗多粒饱三倍熟，车轴压折人肩赪。",
      "常年县符闹如雨，道上即今无吏行。",
      "乡闾老稚迭歌舞，灶釜日餍猪羊烹。"
    ]
  },
  {
    "id": "2e89e42007d9cc21164b2e83f9c28e39",
    "title": "秋词三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蓐收功成将整驾，万顷黄云收晚稼。",
      "公私逋负一洗空，怀抱喜看儿娅姹。",
      "从来婚聘不出乡，长自东家适西舍。",
      "年丰人乐我作诗，朝耕夜织谁能画。"
    ]
  },
  {
    "id": "2e89e42007d9cc219e9b225884fce593",
    "title": "七月十一日见落叶",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "叶雕非一日，盛夏则已然。",
      "一叶复一叶，及此摇落天。",
      "晨起坐堂上，散若飞鸟翩。",
      "昔时可藏鸦，今欲不庇蝉。",
      "顾视庭中草，亦复非阡眠。",
      "百谷秋皆成，是谓造化权。",
      "岂为草木计，而欲求两全。",
      "物理贵见微，勇退差为贤。"
    ]
  },
  {
    "id": "2e89e42007d9cc21d0671818d7d419d5",
    "title": "书叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "齐民困衣食，如疲马思秣。",
      "我欲达其情，疏远畏强聒。",
      "有司或苛取，兼并亦豪夺。",
      "正如横江网，一举孰能脱。",
      "政本在养民，此论岂迂阔。",
      "我今虽退休，尝缀廷议末。",
      "明恩殊未报，敢自同衣褐。",
      "吾君不可负，愿治甚饥渴。"
    ]
  },
  {
    "id": "2e89e42007d9cc2137812d7974d67ee2",
    "title": "镜湖有鸟名水凫鸣于春夏间若曰打麦作饭偶有所感而作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生天地中，赋予各有限。",
      "所享过所赋，鲜不贻后患。",
      "玉食害而家，此语禹所难。",
      "麦饭勿谓薄，耕时泥及骭。",
      "土塯竹为挟，盐酪调藜苋。",
      "吾愧人岂知，尚以陋见讪。",
      "恨亦见事迟，失脚堕名宦。",
      "千载梁伯鸾，巍然吾无间。"
    ]
  },
  {
    "id": "2e89e42007d9cc2132395f76bdef9ce9",
    "title": "老马行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老马虺隤依晚照，自计岂堪三品料。",
      "玉鞭金络付梦想，瘦稗枯萁空咀噍。",
      "中原蝗旱胡运衰，王师北伐方传诏。",
      "一闻战鼓意气生，犹能为国平燕赵。"
    ]
  },
  {
    "id": "2e89e42007d9cc21a874ca89b4aa1fbb",
    "title": "农家",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吴农耕泽泽，吴牛耳湿湿。",
      "农功何崇崇，农事常汲汲。",
      "冬休筑陂防，丁壮皆云集。",
      "春耕人在野，农具已山立。",
      "房栊鸣机杼，烟雨暗蓑笠。",
      "尺薪仰有取，断履俯有拾。",
      "洪水昔滔天，得禹民乃粒。",
      "食不知所从，汝悔将何及。",
      "孩提同一初，勤惰在所习。",
      "周公有遗训，请视七月什。"
    ]
  },
  {
    "id": "2e89e42007d9cc2188911b95cdb782e0",
    "title": "对酒作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "齿落不废嚼，足跛尚能履。",
      "书生之所遭，侥幸有如此。",
      "自知穷事业，元不直杯水。",
      "徒行若车安，蔬食如肉美。",
      "或时得斗酒，亦复招邻里。",
      "不肯歌乌乌，行矣呼起起。"
    ]
  },
  {
    "id": "2e89e42007d9cc21f4001765c57c10a4",
    "title": "送周郎",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我居山阴古大泽，四顾茫茫烟水白。",
      "平时辙迹所不到，玉树郎君肯来客。",
      "衡门仅可俯首过，陋室真成容膝迮。",
      "木盘设食菜数箸，共饱知君不予责。",
      "期年相从无夜旦，一日复有千里隔。",
      "送君津头泪如绠，老身恨不生羽翮。",
      "江湖道崄非一二，触处兢畏真良策。",
      "从今日望平安书，我欲灯前手亲拆。"
    ]
  },
  {
    "id": "2e89e42007d9cc2168d7510b82bd9814",
    "title": "初冬步至东村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "八月风吹粳稻香，九月荞熟天始霜。",
      "男耕女馌常满野，宿麦覆块皆苍苍。",
      "丰年比屋喜迎客，花底何曾酒杯迮。",
      "家人但觅浩歌声，不在东阡在南陌。"
    ]
  },
  {
    "id": "2e89e42007d9cc21e2e053db0b61c898",
    "title": "南门散策二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "结宇溪一曲，两山左右之。",
      "横木以为门，断竹作短篱。",
      "本无剥啄客，门牡固不施。",
      "甃路坏莫补，石罅生棘茨。",
      "野蔓不知名，丹实何累累。",
      "村童摘不诃，吾亦爱吾儿。"
    ]
  },
  {
    "id": "2e89e42007d9cc21e2e053db85a7f283",
    "title": "南门散策二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "槐楸阴最茂，秋晚惟空枝。",
      "今日晴无风，散步适其宜。",
      "右扶青溪杖，左挟斜川诗。",
      "石琢四腰鼓，可以休我疲。",
      "清言出正始，不杂世论卑。",
      "野僧何处来，成此一段奇。"
    ]
  },
  {
    "id": "2e89e42007d9cc21531863e0f6dfa3d0",
    "title": "思北邻韩三翁西邻因庵主南邻章老秀才二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "韩翁生不识官府，半醉长歌老烟浦。",
      "因师老乃学长斋，白饭青蔬自炊煮。",
      "二君要是可喜人，未尝一语欺其邻。",
      "有过无过姑置之，后生孰能如此真。"
    ]
  },
  {
    "id": "2e89e42007d9cc21531863e0b8b1f5f2",
    "title": "思北邻韩三翁西邻因庵主南邻章老秀才二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乡闾耆宿非复前，老章病死今三年。",
      "朝来出门为太息，不见此翁催社钱。",
      "我比翁虽差识字，向来推择尝为吏。",
      "事功自计无一毫，尚不如翁终日醉。"
    ]
  },
  {
    "id": "2e89e42007d9cc21ebb9e692ca4e9e75",
    "title": "二毁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "茶杯得之久，石砚日在前。",
      "一朝忽坠地，质毁不复全。",
      "附著以胶漆，入用更可怜。",
      "杯犹奉饮歠，砚不废磨研。",
      "向使遂破碎，亦当归之天。",
      "动心则不可，此物何足捐。"
    ]
  },
  {
    "id": "2e89e42007d9cc216f5a50d8a28f5ef8",
    "title": "大风不能出户",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昨日欲出病见留，今日可出风复作。",
      "室虚窗白炉火暖，闭户幸有图书乐。",
      "一杯淡粥饱则已，下箸岂复思藜藿。",
      "山禽念我太寂寥，故作叩门声剥啄。"
    ]
  },
  {
    "id": "2e89e42007d9cc219a4ebebe5f9565f2",
    "title": "晚菊",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "蒲柳如懦夫，望秋已凋黄。",
      "菊花如志士，过时有馀香。",
      "眷言东篱下，数株弄秋光。",
      "粲粲滋夕露，英英傲晨霜。",
      "高人寄幽情，采以泛酒觞。",
      "投分真耐久，岁晚归枕囊。"
    ]
  },
  {
    "id": "2e89e42007d9cc21ef1ef7914a030433",
    "title": "饭后登东山",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饭已茶未成，褰裳步山径。",
      "虽云筋力衰，拄杖犹济胜。",
      "天高楼塔丽，霜落沟港净。",
      "岂惟野实丹，已觉林笋迸。",
      "井桐亦强项，叶脱枝愈劲。",
      "啼鸟久不去，将无助幽兴。",
      "盘纡穿翠谷，攲仄下危磴。",
      "所嗟无客来，谁与持麈柄。"
    ]
  },
  {
    "id": "2e89e42007d9cc215f658c0f76ec92da",
    "title": "东村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日风日和，衰病亦少平。",
      "出门无所之，携幼东村行。",
      "吴地冬未冰，溅溅沟水声。",
      "山卉与野蔓，结实丹漆并。",
      "鸡犬亦萧散，如有世外情。",
      "举手叩柴扉，病叟喜出迎。",
      "从我语蝉联，未寒畴昔盟。",
      "解囊付之药，与尔偕长生。"
    ]
  },
  {
    "id": "2e89e42007d9cc219c96a58d0f49a979",
    "title": "石堰村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "木落山不蔽，水缩洲自献。",
      "寒日晚更明，村巷曲折见。",
      "小妇鸣机杼，童子陈笔砚。",
      "农家虽苦贫，终胜异乡县。",
      "君看宦游子，岂无坟墓恋。",
      "生死在故乡，切勿慕乘传。"
    ]
  },
  {
    "id": "2e89e42007d9cc217b3f14c545b29b2d",
    "title": "村老留饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乘兴出游眺，初不言所之。",
      "家人固难求，我亦不自知。",
      "投杖却人扶，疾步莫能追。",
      "荒寒野庙壖，枯涸沤菅池。",
      "过门争邀留，具食不容辞。",
      "浊醪小瓮酿，香饭别甑炊。",
      "瓦盆进豚肩，石臼捣花餈。",
      "新冬不易见，醉倒理亦宜。",
      "举手谢主人，外强中实衰。",
      "一觞可以起，它日更为期。"
    ]
  },
  {
    "id": "2e89e42007d9cc21d7c3575aa17607d5",
    "title": "作雪遇大风遂晴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雪作风散之，雪止风亦定。",
      "霁日上窗扉，明暖起我病。",
      "去春财十日，共喜时序正。",
      "晨兴盥颒罢，白发满清镜。",
      "门前无客至，默卧弄麈柄。",
      "丛竹如有情，代我发孤咏。"
    ]
  },
  {
    "id": "2e89e42007d9cc214412188699e7ee98",
    "title": "冬夜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我生何多艰，塌地皆九折。",
      "君恩许归休，幸与世俗绝。",
      "幽居邻不觌，奚止扫车辙。",
      "地炉清夜中，危坐灯欲灭。",
      "开门月满庭，皓皓如积雪。",
      "隔溪闻鹤鸣，灵府为澄澈。"
    ]
  },
  {
    "id": "2e89e42007d9cc21aba895c46ed64953",
    "title": "书意三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "饮酒以散愁，服药以去病。",
      "区区赖外物，岂足语性命。",
      "清晨坐堂上，万事一袖手。",
      "愁病初无根，孰谓药与酒。",
      "掀髯笑嵇阮，举袂谢和缓。",
      "气住则神住，时至骨自换。"
    ]
  },
  {
    "id": "2e89e42007d9cc21aba895c44858236b",
    "title": "书意三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "解牛悟养生，牧羊知治民。",
      "通一万事毕，我每思古人。",
      "小园财三亩，手自艺嘉木。",
      "先当培其根，又戒无欲速。",
      "老松卧涧底，千岁陵冰霜。",
      "我岂樗栎哉，但取无伐伤。"
    ]
  },
  {
    "id": "2e89e42007d9cc21aba895c44f46cf8d",
    "title": "书意三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "唐尧授人时，妙用均造化。",
      "我读七月诗，周室亦其亚。",
      "彼用治四海，我敛之一身。",
      "至理之所在，太山等微尘。",
      "鍊气以成真，岂复有它术。",
      "譬如尊六经，百氏当尽黜。"
    ]
  },
  {
    "id": "2e89e42007d9cc217a5ea1288fbda551",
    "title": "雨中示邻里",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寒风吹细雨，白昼见日罕。",
      "经旬废读书，天岂成我懒。",
      "比邻各无聊，会面苦不款。",
      "未尝烧茶铛，而况把酒碗。",
      "高谈极奇趣，散去意亦满。",
      "痴黠未易名，要是工用短。"
    ]
  },
  {
    "id": "2e89e42007d9cc21d464ef86eca11cfd",
    "title": "记出游所见",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我行初无折简招，出门十里未觉遥。",
      "憩装萧萧北崦寺，策蹇渺渺西村桥。",
      "眉头那可遣愁到，舌本正要著酒浇。",
      "寒风朝作入裘褐，荒祠暮过奠桂椒。",
      "平郊烟敛见聚落，细路日落逢渔樵。",
      "安得丹青王右辖，为写此段传生绡。"
    ]
  },
  {
    "id": "2e89e42007d9cc217c1de28efe8fe073",
    "title": "自勉",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "学诗当学陶，学书当学颜。",
      "正复不能到，趣乡已可观。",
      "养气要使完，处身要使端。",
      "勿谓在屋漏，人见汝肺肝。",
      "节义实大闲，忠孝后代看。",
      "汝虽老将死，更勉未死间。"
    ]
  },
  {
    "id": "2e89e42007d9cc2147017b89c1d18e06",
    "title": "闻百舌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春鸟虽儳言，春尽能齰舌。",
      "秋蚓与寒螀，亦各知时节。",
      "微物顾能此，人乃独不然。",
      "君看甘陵党，作孽非由天。"
    ]
  },
  {
    "id": "2e89e42007d9cc21dbab789e11de5f86",
    "title": "书村落间事",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东巷西巷新月明，南村北村戏鼓声。",
      "家家输赋及时足，耕有让畔桑无争。",
      "一村婚聘皆邻里，妇姑孝慈均母子。",
      "儿从城中怀肉归，妇涤铛釜供刀匕。",
      "再拜进酒寿老人，慈颜一笑温如春。",
      "太平无象今有象，穷虏何地生烟尘。"
    ]
  },
  {
    "id": "2e89e42007d9cc21f0157ee74aac084b",
    "title": "子遹入城三宿而归独坐凄然示以此篇",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾儿早自立，所惧非饥寒。",
      "我归自仙蓬，再疏请挂冠。",
      "明恩华其行，汝亟忝一官。",
      "得禄宁甚远，惧违菽水欢。",
      "我年且九十，亦觉去汝难。",
      "生死要相守，岂惮联征鞍。",
      "但恐老益衰，千里愁关山。",
      "官期犹累岁，言之已辛酸。",
      "村醪泻盎盆，山果亦满盘。",
      "春风吹桃李，一笑且团栾。"
    ]
  },
  {
    "id": "2e89e42007d9cc21f7c215a1f89ae970",
    "title": "暮春新路至湖上示元敏",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "时雨作未成，蒸溽思出门。",
      "湖塘直东西，行人各归村。",
      "翻翻鸟投林，杳杳钟鸣昏。",
      "羊牛争迮路，烟火出短垣。",
      "吾儿望未到，谁与共盘餐。",
      "幽独多恻怆，且复携斯孙。",
      "归来蓬窗下，聊可与晤言。"
    ]
  },
  {
    "id": "2e89e42007d9cc2170f713bca731d81b",
    "title": "闵雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "腊雪不濡土，春风吹早尘。",
      "东吴贵粳稻，布种当及晨。",
      "千里方嚣嚣，坐视膏泽屯。",
      "民孽实自作，所赖天公仁。",
      "何时见秋穫，如山筑高囷。"
    ]
  },
  {
    "id": "2e89e42007d9cc214dfcb683f13de89a",
    "title": "春和初迁坐堂中",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "九月天始霜，泽中多烈风。",
      "东厢寻丈地，聊以安我躬。",
      "薪炭南山来，地炉晨暮红。",
      "二月春始和，如虫思奋蛰。",
      "草堂虽褊小，门户随事葺。",
      "辟窗对小山，峰嶂争嶪岌。",
      "笔砚陈横几，图书罗矮床。",
      "颉颃燕雀声，左右兰茝芳。",
      "有时苦顽痹，杖藜寄相羊。",
      "折花与弄水，自适亦何常。"
    ]
  },
  {
    "id": "2e89e42007d9cc21cd6985d259721ad4",
    "title": "春晴暄甚花开略无馀矣赋以寓感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "常年看花时，辄苦风雨厄。",
      "今年独异此，游人满阡陌。",
      "翩翩出联骑，往往醉堕帻。",
      "转盼桃杏空，遂见辛夷坼。",
      "海棠尤可念，不耐暖日炙。",
      "胭脂成白雪，其意亦自惜。",
      "曾未淹旬时，春事欲扫迹。",
      "安得爱花心，坚顽如铁石。"
    ]
  },
  {
    "id": "2e89e42007d9cc2185e3ff5f899feb5d",
    "title": "闻里中有斗者作此示之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老翁无所长，惟是更事多。",
      "生世与人处，乌可伤至和。",
      "秋毫不能忍，平地寻干戈。",
      "唾面听自乾，彼忿自消磨。",
      "乡邻皆世旧，何至誓弗过。",
      "勖哉养子寿，它年住鸡窠。"
    ]
  },
  {
    "id": "2e89e42007d9cc211e52eb94faef4113",
    "title": "春晚南堂晨起二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋风树瘦劲，春露叶扶疏。",
      "夙兴立堂上，短发未暇梳。",
      "高谢世俗撄，游于物之初。",
      "青黄灾断木，三四调群狙。",
      "长生岂有巧，要令方寸虚。",
      "今年幸差健，小雨聊荷锄。"
    ]
  },
  {
    "id": "2e89e42007d9cc211e52eb94537067b9",
    "title": "春晚南堂晨起二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春阳染柳条，春风落花片。",
      "化工本无心，谁与催漏箭。",
      "俯仰财几时，梁间有雏燕。",
      "人亦随物迁，苍然镜中面。",
      "要当心铁石，先登酣百战。",
      "我岂儿女哉，秋风感团扇。"
    ]
  },
  {
    "id": "2e89e42007d9cc210ed19a20756bda96",
    "title": "予素不工书故砚笔墨皆取具而已作诗自嘲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔生兵间，淮洛靡安宅。",
      "髧髦入小学，童丱聚十百。",
      "先生依灵肘，教以兔园册。",
      "仅能记姓名，笔砚固不择。",
      "灶煤磨断瓦，荻管随手画。",
      "稍长游名场，粗若分菽麦。",
      "偶窥文房谱，虽慕无由获。",
      "笔惟可把握，墨取黑非白。",
      "砚得石即已，殆可供捣帛。",
      "从渠膏粱子，窃视笑哑哑。"
    ]
  },
  {
    "id": "2e89e42007d9cc2151753a9a21bbf30f",
    "title": "忆昔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "忆昔绍兴中，束带陪众彦。",
      "沐浴雨露私，草木尽葱茜。",
      "一朝穷达异，相遇忘庆唁。",
      "远官楚蜀间，寂寞返乡县。",
      "于时同舍郎，贵者至鼎铉。",
      "数奇益自屏，短褐失贫贱。",
      "俯仰五十载，未愧金百鍊。",
      "忍饥菰芦间，生理仅如线。",
      "穷交谁耐久，晨暮一破砚。",
      "啸歌枫林下，万事付露电。",
      "惟有孤舟兴，所至多胜践。",
      "衡茅无定止，何处非邮传。",
      "炊烟起沙际，跳鱼裂波面。",
      "呕哑纬车鸣，隐翳渔火见。",
      "箫鼓乐水神，钟梵闹竹院。",
      "我诗虽日衰，得句尚悲健。",
      "巍巍阙里门，未尝弃狂狷。",
      "放浪终馀年，造物不汝谴。"
    ]
  },
  {
    "id": "2e89e42007d9cc21d63c03c25a9e4b08",
    "title": "晓思",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "暮年多感怆，孤梦久不成。",
      "残灯暗无焰，宿雨滴有声。",
      "食少夜常饥，展转空肠鸣。",
      "老鸡虽三号，山窗终未明。",
      "默诵旧记书，更觉负平生。",
      "披衣搔短发，壮志浩纵横。"
    ]
  },
  {
    "id": "2e89e42007d9cc21a55c36cd90472b92",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "采药鹿门山，钓鱼富春渚。",
      "君看此气象，何止辈伊吕。",
      "直令终不偶，后人会知汝。",
      "亦不妨著书，世世秘囊褚。"
    ]
  },
  {
    "id": "2e89e42007d9cc21a55c36cda56cbff8",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "野寺促晨装，古驿休破橐。",
      "虽云行役苦，客子心独乐。",
      "家山幸归来，未免叹拘缚。",
      "安得万里天，翩然下孤鹤。"
    ]
  },
  {
    "id": "2e89e42007d9cc21a55c36cd03340c85",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "暮年乞残骸，穷巷事幽屏。",
      "晨兴食一箪，有味敌五鼎。",
      "终日无再炊，奈此夏昼永。",
      "枯肠不禁搅，戒婢罢煮茗。"
    ]
  },
  {
    "id": "2e89e42007d9cc21a55c36cd56125d6c",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "小硙落雪花，修绠汲牛乳。",
      "幽人作茶供，爽气生眉宇。",
      "年来不把酒，杯榼委尘土。",
      "卧石听松风，萧然老桑苎。"
    ]
  },
  {
    "id": "2e89e42007d9cc21a55c36cd9c222524",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "日铸岁几何，苞苴遍权门。",
      "野人求其类，金墺实弟昆。",
      "超然高世韵，何独驱睡昏。",
      "安得如吾宗，坐致顾渚园。"
    ]
  },
  {
    "id": "2e89e42007d9cc21a55c36cd73b77498",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "酒能忘事物，不过在醉时。",
      "曲糵力既尽，万绪如盎丝。",
      "阿堵雅见疏，欢伯难与期。",
      "自怜善用短，时诵止酒诗。"
    ]
  },
  {
    "id": "2e89e42007d9cc21a55c36cd720cfe71",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "薰艾割蜜房，荷锄掘吴术。",
      "谁烹弥明鼎，来荐维摩室。",
      "厚味不腊毒，上药能愈疾。",
      "今夕风月佳，良会不可失。"
    ]
  },
  {
    "id": "2e89e42007d9cc21a55c36cd4de00233",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古人在山林，躬自事樵汲。",
      "我虽迫耄期，勤慎亦在习。",
      "扫地拂几砚，何遽力弗给。",
      "却笑杜陵翁，多卧少行立。"
    ]
  },
  {
    "id": "2e89e42007d9cc21a55c36cdc7e6fc7f",
    "title": "幽居即事九首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "屏居江海涯，杳杳菰蒲深。",
      "俯仰夏令中，泽国正多阴。",
      "桑椹熟以紫，水鸟时遗音。",
      "偶得一瓢酒，邻里聊相寻。"
    ]
  },
  {
    "id": "2e89e42007d9cc21cdef25c301069321",
    "title": "记悔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我悔不学农，力耕泥水中。",
      "二月始穑事，十月毕农功。",
      "我悔不学医，早读黄帝书。",
      "名方手自缉，上药如山储。",
      "不然去从戎，白首捍塞壖。",
      "最下作巫祝，为国祈丰年。",
      "犹胜业文辞，志在斗升禄。",
      "一朝陪众隽，所望亦已足。",
      "岂知赋命薄，平地成怨仇。",
      "生为马伏枥，死为狐首丘。",
      "已矣何所悲，但悔始谋错。",
      "赋诗置座傍，聊以志吾怍。"
    ]
  },
  {
    "id": "2e89e42007d9cc218d186b7b55c49900",
    "title": "东园晚兴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "宿叶自脱新叶生，东园忽已清阴成。",
      "老夫东行复西行，乌藤瘦劲青鞋轻。",
      "竹鸡群号似知雨，鹁鸪相唤还疑晴。",
      "萋萋幽草上墙绿，㶁㶁细水循阶鸣。",
      "萧然濯手坐盘石，心地平安体纾适。",
      "青山缺处红日沉，杳杳长空送归翮。"
    ]
  },
  {
    "id": "2e89e42007d9cc21b8a6ad5b843cbd3c",
    "title": "晨起行园中",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "晨日未出林，庭户有爽气。",
      "僮奴课薪水，老子自拥彗。",
      "稻陂方闵雨，草木亦憔悴。",
      "群蛙汝何心，尚复作鼓吹。"
    ]
  },
  {
    "id": "2e89e42007d9cc21b2df135539a0ff61",
    "title": "雷雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "云昏失南山，雷过撼北户。",
      "天其哀此民，畀以三日雨。",
      "未言高下足，十已得四五。",
      "雨势殊未已，喜色遍农圃。",
      "稽手谒龙公，愿言终有秋。",
      "民饥不敢辞，惧贻明主忧。"
    ]
  },
  {
    "id": "2e89e42007d9cc21c4b329eacaa4a140",
    "title": "喜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一雨洗旱尘，吾庐气疏豁。",
      "土润竹萌出，水长渔舟活。",
      "桑麻郁千里，夹道光如泼。",
      "凭高望归云，更觉原野阔。",
      "沉忧宽旅食，分喜到僧钵。",
      "但仰皇天慈，不必尤旱魃。"
    ]
  },
  {
    "id": "2e89e42007d9cc21a7ac9d41af9960cf",
    "title": "偶观旧诗书叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吾道运无积，何至堕畦畛。",
      "醯鸡舞瓮天，乃复自拘窘。",
      "外物岂移人，子顾不少忍。",
      "鹤井与狐妖，正可付一哂。",
      "繁华梦境闹，零乱空花霣。",
      "可怜憨书生，尚学居易稹。",
      "我昔亦未免，吟哦琢肝肾。",
      "落笔过白雨，聚稿森束笋。",
      "幸能悟差早，念念常自悯。",
      "安得从硕儒，稽首谢不敏。"
    ]
  },
  {
    "id": "2e89e42007d9cc21e965064f9a8df67f",
    "title": "起晚自嘲",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "辛苦一生何所获，老向东阡与南陌。",
      "头眩眼暗牙齿疏，能作人间几时客。",
      "尔来偷惰更可笑，卧听场中打新麦。",
      "老鸡失旦也似侬，引颈一呼窗已白。"
    ]
  },
  {
    "id": "2e89e42007d9cc21f9e4b126d5c460b0",
    "title": "贫歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "寿居福之首，贫为士之常。",
      "造物赋我贫，乃以寿见偿。",
      "处常而受福，每恐不得当。",
      "掬涧以沃渴，屑柏以为粮。",
      "虽云未免饥，何至死道傍。",
      "犹胜辽东丁，化鹤还故乡。"
    ]
  },
  {
    "id": "2e89e42007d9cc21d63963508768aa95",
    "title": "晚雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春旱久闵雨，夏潦复望晴。",
      "米尽薪亦绝，涨水与阶平。",
      "山信得新粟，欣然听舂声。",
      "书生易满足，笔砚还施行。",
      "南风柱础乾，西照窗户明。",
      "雨其遂已乎，努力趣秋成。"
    ]
  },
  {
    "id": "2e89e42007d9cc21caa477ef206c601f",
    "title": "翌日早晴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "泽居傍海壖，暑雨困积潦。",
      "四顾路俱绝，所至泥浩浩。",
      "坐卧败屋中，兀若在孤岛。",
      "得米无束薪，端忧令人老。",
      "今朝复何朝，浮云散如扫。",
      "一蝉鸣高槐，两蝶点平草。",
      "欣然受凉飔，便欲事幽讨。",
      "呼童羁我驹，东走天台道。"
    ]
  },
  {
    "id": "2e89e42007d9cc21ea7a4e7009041282",
    "title": "入夏多雨虽止复作六月甲寅始大晴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "兼旬大雨无昼夜，积潦深虞败吾稼。",
      "岂惟一饱堕渺茫，直恐下湿侵腰胯。",
      "南风忽从木末来，新月徘徊出云罅。",
      "州家出符县家喜，泄水渐空梁可架。",
      "放翁亦复扶病起，旋筑颓墙补茆舍。",
      "便合观身作老禅，安心稳坐今年夏。"
    ]
  },
  {
    "id": "2e89e42007d9cc21d2d7c6832fbdc23c",
    "title": "题尊信斋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "于虖孔孟何其卓，如天日月地海岳。",
      "正令举世皆杨墨，邪正岂复劳商榷。",
      "虽然此道久横流，执热其谁不思濯。",
      "鲁邹遗书世皆读，要以尊信为善学。",
      "吾友希真盖其人，不肯俯首为龌龊。",
      "羹藜饭豆欲老矣，功虽未竟志则悫。",
      "我居山阴子在闽，阙然不见千里邈。",
      "泽中久雨道路绝，叩户忽闻声剥啄。",
      "尊信二字子所知，妙质岂复须斤斫。",
      "伏生九十语已讹，失旦自惭犹喔喔。"
    ]
  },
  {
    "id": "2e89e42007d9cc21d11d1fef329c0bf0",
    "title": "苦热",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "炎歊行中天，曼肤汗翻水。",
      "纤絺薄如雾，不异铠被体。",
      "散发垂两肩，万事弃不理。",
      "寸阴若度岁，日暮何可俟。",
      "颇闻交广间，暑又烈于此。",
      "此如不可耐，彼岂皆暍死。",
      "聊当扶短策，北涧弄清泚。",
      "岂必拜赐冰，恩光动闾里。"
    ]
  },
  {
    "id": "2e89e42007d9cc2188b854bc45350fc5",
    "title": "予顷游青城数从上官道翁游暑中忽思其人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "往年屡游丈人祠，上官八十如婴儿。",
      "自言少年聋不治，芝房松鬣可无饥。",
      "叩之不答但解颐，德人之容端可师。",
      "我闻学道当精思，毕世不可须臾离。",
      "公虽泯默意可知，亡羊要是缘多岐。",
      "逝从公游亦未迟，联杖跨海寻安期。"
    ]
  },
  {
    "id": "2e89e42007d9cc21db0fb76200b2fd3f",
    "title": "新秋往来湖山间四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "车似鸡栖舟似叶，百里何曾劳步屧。",
      "朝游樵风弄清泚，暮泊石帆登岌嶪。",
      "旅饭虽舂才脱粟，僧羹无菜宁用挟。",
      "归来村落未上灯，除却御风无此捷。"
    ]
  },
  {
    "id": "2e89e42007d9cc21db0fb7621eafb751",
    "title": "新秋往来湖山间四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "会稽山下樵风溪，翠屏倒影青玻璃。",
      "尤奇峭壁立千仞，行子欲上无阶梯。",
      "商山坐看紫芝老，武陵无奈桃花迷。",
      "人间得意妄自喜，一鬨怜汝真醯鸡。"
    ]
  },
  {
    "id": "2e89e42007d9cc21db0fb762b02cbcce",
    "title": "新秋往来湖山间四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "禹祠巍巍阅千代，广殿修廊半倾坏。",
      "屹然遗窆每摩挲，石长苔侵字犹在。",
      "去年已愧曳杖来，今者更用儿扶拜。",
      "聊持一酌荐丹衷，衰疾龙钟神所贷。"
    ]
  },
  {
    "id": "2e89e42007d9cc21db0fb762a3f35637",
    "title": "新秋往来湖山间四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "健席高樯梅市路，朱桥绿树兰亭步。",
      "儿时钓游略可记，不料耄年犹此处。",
      "渔歌相和苇间起，菱船远入烟中去。",
      "世间万事等浮云，耐久谁如两芒屦。"
    ]
  },
  {
    "id": "2e89e42007d9cc2197f4ebdda9a00bfe",
    "title": "读道书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一境有神龙，岁不畏枯旱。",
      "为国常得贤，百世不可乱。",
      "吾读黄老书，掩卷每三叹。",
      "正使未长生，去死亦差缓。",
      "如何不自力，白首犹漫漶。",
      "友朋死略尽，日月难把玩。",
      "岂无独往愿，儿孙苦羁绊。",
      "安得葛与陶，相从明此段。"
    ]
  },
  {
    "id": "2e89e42007d9cc217c9e36acbbfe3f2c",
    "title": "秋日睡起",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "白露已过天益凉，练衣初覆篝炉香。",
      "天其闵我老且惫，付以美睡声撼墙。",
      "离骚古文傍倦枕，砥柱巨刻悬高堂。",
      "睡馀一读搔短发，万壑松风秋兴长。"
    ]
  },
  {
    "id": "2e89e42007d9cc21fdca2514a3599677",
    "title": "书意",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "屋漏徙我床，窗破补其罅。",
      "衣穿傲狐貉，食淡忘脍炙。",
      "人生老可哀，百事就衰谢。",
      "我喜在得归，味美如啖蔗。",
      "虽云茅茨陋，岂不贤传舍。",
      "儿能牧鸡豚，身自种桑柘。",
      "市垆酒易赊，邻厩驴可借。",
      "睡任门生嘲，醉无官长骂。",
      "见书眼先闭，惰懒亦自赦。",
      "却后五百年，林间作佳话。"
    ]
  },
  {
    "id": "2e89e42007d9cc21a8986920e4e3a5b3",
    "title": "犬鸡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "小犬一何警，日夜吠篱落。",
      "老鸡则不然，平旦方喔喔。",
      "勤惰各其性，于我何厚薄。",
      "糠粞一施之，且复慰寂寞。"
    ]
  },
  {
    "id": "2e89e42007d9cc2159e2c0eecb0c4f52",
    "title": "卖药翁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老翁如我老，卖药以代耕。",
      "得钱付酒家，一毫不自营。",
      "浩歌和邻叟，苦语诲后生。",
      "我欲为作传，无人知姓名。"
    ]
  },
  {
    "id": "2e89e42007d9cc21b1df871db00f5816",
    "title": "书里中事",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "事近接耳目，诞信良易知。",
      "颇疑有定数，一惑不可移。",
      "坐视非所安，忠告反取疑。",
      "虽抱愚直意，妄发悔曷追。"
    ]
  },
  {
    "id": "2e89e42007d9cc21aeb33731904a4df6",
    "title": "书室杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋水浅出滩，秋叶落成阵。",
      "方喜风露清，已叹霜霰近。",
      "衰疾虽向平，不死亦堇堇。",
      "灯青地炉冷，吾学其少进。"
    ]
  },
  {
    "id": "2e89e42007d9cc21aeb3373123fd98d7",
    "title": "书室杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "衣多藏之笥，食馀积之囷。",
      "我享既有限，富亦岂胜贫。",
      "布褐本自温，笋蕨固已珍。",
      "君看梁伯鸾，寄食终其身。"
    ]
  },
  {
    "id": "2e89e42007d9cc21aeb3373102569ec8",
    "title": "书室杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老眼观细书，纷然黑花坠。",
      "不如袖手坐，嘿诵旧所记。",
      "但恨志弗强，编简颇失次。",
      "后身作书生，努力究此事。"
    ]
  },
  {
    "id": "2e89e42007d9cc21aeb33731b4a2810d",
    "title": "书室杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "学书五十年，其进不及寸。",
      "未能践绳墨，况敢说豪健。",
      "虽然亦有用，尚足博粗饭。",
      "开学教牛经，坐市写驴券。"
    ]
  },
  {
    "id": "2e89e42007d9cc21e08edadc08b590b3",
    "title": "秋日村舍二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "会稽城南古大泽，霜晴水落烟波迮。",
      "寒风萧萧凋榉柳，暖日晖晖秀荞麦。",
      "传闻新诏募新军，复道公车纳群策。",
      "忠诚所感金石开，勉建功名垂竹帛。"
    ]
  },
  {
    "id": "2e89e42007d9cc21e08edadc3da7e586",
    "title": "秋日村舍二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "川云惨惨欲成雨，宿麦苍苍初覆土。",
      "芋肥一本可专车，蟹壮两螯能敌虎。",
      "村村婚嫁花簇檐，庙庙祷祠神降语。",
      "儿孙力稼供赋租，千年万年报明主。"
    ]
  },
  {
    "id": "2e89e42007d9cc21847586991b26e440",
    "title": "梅市暮归",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老境惟闭门，不与事物接。",
      "时逢佳山水，尚复快登涉。",
      "山程策小蹇，水泛摇短楫。",
      "今兹税驾地，佳事喜稠叠。",
      "云生湿行縢，风细掠醉颊。",
      "旅羹芼玉糁，僧饭敷白氎。",
      "葑火煨芋魁，瓦甑炊豆荚。",
      "经行出幽圃，怀抱颇自惬。",
      "枯篱络丹实，深涧堆黄叶。",
      "白云横谷口，绿筱穿山胁。",
      "还家宁迫暮，取路羞径捷。",
      "何当倚蒲龛，一坐十小劫。"
    ]
  },
  {
    "id": "2e89e42007d9cc21ad5d74ff326c4901",
    "title": "法云寺",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "法云古兰若，西走钱塘路。",
      "帆影梅市桥，人语柯山聚。",
      "吾家昔为邻，来往无晨暮。",
      "十世三百年，散徙非复故。",
      "修廊与广殿，亦已化烟雾。",
      "经营久不倦，大体始略具。",
      "钟鱼以时鸣，轩槛有幽趣。",
      "中庭扫芜秽，断碣起颠仆。",
      "老我绝世缘，随身惟两屦。",
      "愿言治北窗，寂寞同子住。"
    ]
  },
  {
    "id": "2e89e42007d9cc21e7f8abbaf97e36ee",
    "title": "郊居",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "郊居本宴如，触事自多感。",
      "况当摇落时，云重天惨惨。",
      "路穷非通途，地偏无远览。",
      "残芜连古道，槁叶满幽坎。",
      "老来厌了了，万事付黮闇。",
      "地炉炽生柴，唤客烹荠糁。"
    ]
  },
  {
    "id": "2e89e42007d9cc218f1593ce1aa9be19",
    "title": "书警二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "束带接一客，伸纸报一书。",
      "未为甚疲劳，已觉不枝梧。",
      "惟有袖手坐，俨然如斋居。",
      "尚惧精神衰，药石以自扶。"
    ]
  },
  {
    "id": "2e89e42007d9cc218f1593ce825847d5",
    "title": "书警二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "情欲虽害人，要是自惑溺。",
      "吾观日用事，饮食真勍敌。",
      "乃知匕箸间，其祸甚衽席。",
      "堂堂六尺躯，勿为口腹役。"
    ]
  },
  {
    "id": "2e89e42007d9cc2121e91db068d270a5",
    "title": "园中",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "残菊无复花，游蜂抱枯丛。",
      "我老复多疾，寄迹穷巷中。",
      "开门无客至，安取樽不空。",
      "夕阳挂高树，此日还匆匆。"
    ]
  },
  {
    "id": "2e89e42007d9cc21dc4373607c594d3f",
    "title": "冬晴行园中二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "冬温光景如春妍，暮年强健胜壮年。",
      "手推园门拂石坐，岂暇为客思无毡。",
      "残芜未死更郁郁，晚菊欲槁犹鲜鲜。",
      "闲愁正得酒弹压，此夕预知当熟眠。"
    ]
  },
  {
    "id": "2e89e42007d9cc21dc437360c7391197",
    "title": "冬晴行园中二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "桔槔灌蔬固已非，竹笕浇花宜见讥。",
      "杏繁梅瘦种性别，一气生杀均天机。",
      "细推物理孰不尔，抟风未可嘲卑飞。",
      "君其置之且共酌，白酒方熟黄鸡肥。"
    ]
  },
  {
    "id": "2e89e42007d9cc210b4992c807ebd712",
    "title": "怀青城旧游",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "宦途到处不黔突，惟有剑南縻岁月。",
      "屡游老泽苍玉嶂，疑是虚皇白银阙。",
      "松肪捣麨具晨餐，槲叶作衣胜短褐。",
      "泥饮不容繁杏落，浩歌常送寒蝉没。",
      "水边洞口适有遇，握手一言换凡骨。",
      "少陵老子未识真，欲倚黄精除白发。"
    ]
  },
  {
    "id": "2e89e42007d9cc21f706851ac58e5186",
    "title": "试笔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人间元无第一手，万事端如屈伸肘。",
      "但能看破即超然，何代商山无四叟。",
      "老民自视中何有，倾身经营一杯酒。",
      "此外管城差可人，相从且作明窗友。"
    ]
  },
  {
    "id": "2e89e42007d9cc21c91bbb321b685f01",
    "title": "屠希笔",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "屠希一笔价必千，绍兴初载海内传。",
      "高皇爱赏登玉几，求书蚤暮常差肩。",
      "一朝希死子孙弱，岁久仅可售百钱。",
      "宣城晋陵竞声价，外虽甚饰中枵然。",
      "呜呼世事每如此，使我太息中夕起。"
    ]
  },
  {
    "id": "2e89e42007d9cc21bf2916fdb3a7f967",
    "title": "寒夜吟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "仕宦孰不愿美官，无如两膊耸耸寒。可怜误信纸上语，至死功名心未阑。",
      "肮脏得倚门，矍铄犹据鞍。何如百年中，尽付一渔竿。",
      "布襦可以度雪夕，麦饭可以支朝餐。但知禅龛著身稳，莫和诗人行路难。"
    ]
  },
  {
    "id": "2e89e42007d9cc21ee50d7a68b718117",
    "title": "十一月十一日夜闻雨声",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "入冬殊未寒，尘土冒原野。",
      "沟溪但枯萍，不闻清湍泻。",
      "今夕复何夕，急雨鸣屋瓦。",
      "岂惟宿麦长，分喜到菜把。",
      "明朝开衡门，想见泥溅踝。",
      "丰年傥可期，击壤歌豳雅。"
    ]
  },
  {
    "id": "2e89e42007d9cc2168dceb4d133f3c47",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "锄草春愈茂，养草秋亦衰。",
      "不如两置之，荣悴渠有时。"
    ]
  },
  {
    "id": "2e89e42007d9cc2168dceb4db9cdc383",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "栖鸡未旦鸣，粒食固宜报。",
      "林鸟何预人，哓哓欲谁告。"
    ]
  },
  {
    "id": "2e89e42007d9cc2168dceb4d42e20510",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "硕果坠池响，鱼队散无迹。",
      "空弦可落雁，此事盖自昔。"
    ]
  },
  {
    "id": "2e89e42007d9cc2168dceb4d04cf8869",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "涤砚欲其洁，磨镜欲其明。",
      "愿君试思之，与己孰重轻。"
    ]
  },
  {
    "id": "2e89e42007d9cc21341fda6d387bb59b",
    "title": "醉歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "不痴不聋不作翁，平生与世马牛风。无材无德痴顽老，尔来对客惟称好。",
      "相风使帆第一筹，随风倒柁更何忧。亦不求作佛，亦不愿封侯。",
      "亦不须脱裘去换酒，亦不须卖剑来买牛。甲第从渠餍粱肉，貂蝉本自出兜鍪。",
      "燮理阴阳岂不好，才得闲管晴雨如鹁鸠。辛苦筑垒拂云祠，不如吟啸风月登高楼。",
      "尔作楚舞吾齐讴，身安意适死即休。"
    ]
  },
  {
    "id": "2e89e42007d9cc2193f0b45ddea7cc3f",
    "title": "读书杂言",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "书亦何用于世哉，圣人之言如造化，巍巍地辟而天开。",
      "渊源虞唐至周孔，黄河万里昆仑来。天不使诸儒为战国血，又不使六艺为亡秦灰。",
      "豁如盲瞽见皦日，快若聋聩闻春雷。插空泰华起突兀，垂天云汉森昭回。",
      "奈何后世独不省，顾舍夷路趋邛郲。不知开眼蹈覆辙，乃欲归罪车轮摧。",
      "福有基，祸有胎，一朝产祸吁可哀。"
    ]
  },
  {
    "id": "2e89e42007d9cc21394f2deb3460bfd1",
    "title": "书戒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我幼事父师，熟闻忠厚言。",
      "治身接物间，要使如春温。",
      "鞭朴不可弛，此语实少恩。",
      "但能交相爱，馀亦何足论。",
      "家贫赖奴婢，炊汲与应门。",
      "馀力具茗药，夕饭或至昏。",
      "有过尚当贳，况可使烦冤。",
      "出仕推此心，所乐在平反。",
      "宁坐软弱废，促驾归丘园。",
      "吾老死无日，作诗遗子孙。"
    ]
  },
  {
    "id": "2e89e42007d9cc21bb3ce94d00864540",
    "title": "两雁",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "两雁东西来，合群以南翔。",
      "镜湖接天台，海阔天茫茫。",
      "冥飞远矰弋，长路谙冰霜。",
      "君看此气象，岂复谋稻粱。",
      "正尔下杜陵，已复掠潇湘。",
      "超遥万里程，燕雀安能量。"
    ]
  },
  {
    "id": "2e89e42007d9cc2162c7c2658ff81ece",
    "title": "雀啄粟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "坡头车败雀啄粟，桑下饷来乌攫肉。",
      "乘时投隙自谓才，苟得未必为汝福。",
      "忍饥蓬蒿固亦难，要是少远弹射辱。",
      "老农辍耒为汝悲，岂信江湖有鸿鹄。"
    ]
  },
  {
    "id": "2e89e42007d9cc21eeef9266ab07d83a",
    "title": "寄子虡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生恨无年，我老已烂熟。",
      "退耕镜湖上，风雨有茅屋。",
      "事君阙补报，得此不啻足。",
      "馀年尚几何，袅袅风中烛。",
      "大儿戍塞垣，驰马佩矢箙。",
      "去家千馀里，辛苦就微禄。",
      "书来续三纸，语悲不忍读。",
      "遹弟在我傍，亦复泪溢目。",
      "门户嗟日衰，持守赖家督。",
      "雪云暗淮天，念汝方露宿。"
    ]
  },
  {
    "id": "2e89e42007d9cc2197819db887c4bb50",
    "title": "自警",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "生世如梦境，淹速无定时。",
      "少壮不可恃，况汝迫耄期。",
      "五官及百骸，自揣日益衰。",
      "客来能送迎，要是强支持。",
      "百口皆新人，所至无旧知。",
      "绍兴同朝者，扫地靡复遗。",
      "虽云穷耐久，造物岂汝私。",
      "馀日真几何，得酒且伸眉。"
    ]
  },
  {
    "id": "2e89e42007d9cc212088d8e737ffc7ae",
    "title": "短歌示诸稚",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "流年去不还，老状来无那。",
      "虽甚颜原贫，尚胜夷齐饿。",
      "再归又六年，疲马欣解驮。",
      "姑幸棰辔空，敢复希豆莝。",
      "好山懒出游，败屋得偃卧。",
      "饥能储粟盎，病亦有药裹。",
      "酒蚁溢皤罂，茗雪落小磨。",
      "香火失惰偷，编简谨程课。",
      "岂惟洗幻妄，亦以起衰懦。",
      "向来名宦事，回首如弃唾。",
      "义理开诸孙，闵闵待其大。",
      "贤愚未易知，尚冀得一个。",
      "如其尽为农，亦未可吊贺。",
      "归耕岂不佳，努力求寡过。"
    ]
  },
  {
    "id": "2e89e42007d9cc211de53d64480722e1",
    "title": "会稽行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我欲游蓬壶，安得身插羽。",
      "我欲隐嵩华，叹息非吾土。",
      "会稽多名山，开迹自往古。",
      "岂惟颂刻秦，乃有庙祀禹。",
      "山形舞鸾凤，泉脉流湩乳。",
      "家家富水竹，处处生兰杜。",
      "方舟泛曹娥，健席拂天姥。",
      "朱楼入烟霄，白塔临云雨。",
      "修梁看龙化，遗箭遣鹤取。",
      "茶荈可作经，杨梅亦著谱。",
      "湖莼山蕨辈，一一难遽数。",
      "终年游不厌，冰玉生肺腑。",
      "诵诗有樵童，乞字到俚妪。",
      "况复青青衿，盛不减邹鲁。",
      "古诗三千篇，安知阙吴楚。",
      "土风聊补亡，吾言岂夸诩。"
    ]
  },
  {
    "id": "2e89e42007d9cc2157d2c841075babae",
    "title": "野饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "春雨行路难，春寒客衣薄。",
      "客衣薄尚可，泥深畏驴弱。",
      "溪桥有孤店，村酒亦可酌。",
      "凫茈小甑炊，丹柿青篾络。",
      "人生忧患窟，骇机日夜作。",
      "野饮君勿轻，名宦无此乐。"
    ]
  },
  {
    "id": "2e89e42007d9cc210e62bc3360a6fed6",
    "title": "作野饮诗后一日复作此篇反之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "世事如海沙，巧历不能数。",
      "身居忧患中，殆若堕阱虎。",
      "又如住败屋，岌岌日撑拄。",
      "中夜风雨至，摧压固其所。",
      "孰能知其然，徙义以为主。",
      "要于一念间，不敢欺仰俯。",
      "兢兢日三省，宁可自莽卤。",
      "君看昔先师，乃愧不若禹。"
    ]
  },
  {
    "id": "2e89e42007d9cc21f94a391b0b537b70",
    "title": "自诘",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "修行力量浅，触事常寡悰。",
      "端居本无事，奈此百忧攻。",
      "今晨默自诘，世岂不汝容。",
      "漱濯临清流，啸歌荫长松。",
      "缓步有夷途，远眺多奇峰。",
      "野叟时相寻，村酒亦自醲。",
      "于道忽少进，一扫芥蒂胸。",
      "轑釜本常情，宁说饭后钟。"
    ]
  },
  {
    "id": "2e89e42007d9cc2157d2c84119c74440",
    "title": "野饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "农事未兴思一笑，春荠可采鱼可钓。",
      "霏霏小雨忽已晴，堤上相携踏残照。",
      "村场酒薄亦有力，把盏相娱不辞釂。",
      "眼花耳热言语多，霍然已醒如过烧。",
      "人生百年会有尽，世事万变谁能料。",
      "酒空人散寂无声，为君试作苏门啸。"
    ]
  },
  {
    "id": "2e89e42007d9cc21f43a3e0fcc5b7a7a",
    "title": "近村",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "家居每思出，出亦无与游。",
      "江山岂不佳，乃复生我愁。",
      "不如适近村，家家业农畴。",
      "深巷鸣鸡犬，长陂下羊牛。",
      "枣熟稻当穫，桑落酒可篘。",
      "宁无宾祭须，柿栗良易求。",
      "医翁日过门，得药疾自瘳。",
      "婚嫁不出村，百世加绸缪。",
      "我来每绝叹，恨不终岁留。",
      "人生正应尔，底事须王侯。"
    ]
  },
  {
    "id": "2e89e42007d9cc211cde61899622dacc",
    "title": "予好把酒常以小户为苦戏述",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我非恶旨酒，好饮而不能。",
      "方其临觞时，直欲举斗升。",
      "若有物制之，合龠已不胜。",
      "岂独观者笑，心亦甚自憎。",
      "正如疾逆虏，愤切常横膺。",
      "蹭蹬忽衰老，何由效先登。",
      "上天无长梯，系日无长绳。",
      "可叹固非一，壮志空飞腾。"
    ]
  },
  {
    "id": "2e89e42007d9cc217c4479e5a5043462",
    "title": "春日对花有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夭夭枝头花，郁郁地上草。",
      "方春万物遂，我乃独衰槁。",
      "少时喜方药，晚亦学黄老。",
      "又非爱名宦，壮岁迹已扫。",
      "如何过八十，尚复未闻道。",
      "伛行阡陌间，齿摇而发缟。",
      "名山可巢居，决去恨不早。",
      "宴坐精思床，犹能养梨枣。"
    ]
  },
  {
    "id": "2e89e42007d9cc21794192d54cb3906a",
    "title": "二感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "狸奴睡被中，鼠横若不闻。",
      "残我架上书，祸乃及斯文。",
      "乾鹊下屋檐，鸣噪不待晨。",
      "但为得食计，何曾问行人。",
      "惰得暖而安，饥得饱而驯。",
      "汝计则善矣，我忧难具陈。"
    ]
  },
  {
    "id": "2e89e42007d9cc21dc0e70d4e0077322",
    "title": "修居室赋诗自警",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "荒园二三亩，败屋八九间。",
      "初至如逆旅，忽逾四十年。",
      "屋日已朽蠹，我老不自还。",
      "茅可刈之野，木可伐之山。",
      "尚复不能具，日夜忧其颠。",
      "况我虚幻身，念念随化迁。",
      "齿堕发亦缟，镜中失朱颜。",
      "其危甚于屋，何恃能牢坚。",
      "丰汝梨与枣，养汝汞与铅。",
      "防疾如待敌，爱气如守关。",
      "谋于履霜初，惧在横流前。",
      "书绅铭席端，虽老尚可全。"
    ]
  },
  {
    "id": "2e89e42007d9cc21e6c9a103bd3b40b7",
    "title": "谢客相过",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我力日愈衰，人事不敢倡。",
      "穷巷春多泥，何以税客鞅。",
      "诸君顾何取，勤恳问亡恙。",
      "赋诗代尺书，跂望徒悢悢。"
    ]
  },
  {
    "id": "2e89e42007d9cc2119b87379ca3caf11",
    "title": "古兴二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "草衰何预人，每起徂年悲。",
      "日月才几何，又见青青时。",
      "青青虽满眼，行矣当复衰。",
      "盛衰还无端，其理可前知。",
      "人生死则已，千载无还期。"
    ]
  },
  {
    "id": "2e89e42007d9cc2119b87379a5e05949",
    "title": "古兴二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "月出横林上，宿鸟无定枝。",
      "物生各畏祸，所托辄蹈危。",
      "老人倚壁坐，大鼾惊群儿。",
      "虽云差自适，见事亦太迟。",
      "犹有一可喜，永谢世俗羁。"
    ]
  },
  {
    "id": "2e89e42007d9cc21025399e92c7e0a9c",
    "title": "病中有述二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "万事有常理，中智皆能知。",
      "祸福如白黑，不待诹蓍龟。",
      "疾患初萌芽，未有旦夕危。",
      "每能自省察，百鬼安能窥。",
      "一怠生百疾，速死乃自诒。"
    ]
  },
  {
    "id": "2e89e42007d9cc21025399e97050ed74",
    "title": "病中有述二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "为国恃久安，变起最莫测。",
      "释楚为外惧，此实计之得。",
      "吾侪学养生，事事当自克。",
      "老无声色娱，戒惧在饮食。",
      "要须铭盘盂，下箸如对敌。"
    ]
  },
  {
    "id": "2e89e42007d9cc21b9ebf14e81c35d26",
    "title": "黄鸦吟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "嗟哉黄鸦一何陋，性喜隐翳藏荒囿。烟深翅重飞不起，鸣声谷谷知雨候。",
      "夜与妖鵩群，又似恶白昼。羽毛不足辱弹射，滋味不足登俎豆。",
      "捕之既无用，鬻之又不售。譬之人以支离而全，木以拥肿而寿。",
      "若予者智不能知农圃，学不能举孝秀。名不哗世，动得嘲诟。",
      "是亦天下不材之尤，尚何议乎汝后。"
    ]
  },
  {
    "id": "2e89e42007d9cc21319cc5053ec6b86c",
    "title": "海棠歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我初入蜀鬓未霜，南充樊亭看海棠。",
      "当时已谓目未睹，岂知更有碧鸡坊。",
      "碧鸡海棠天下绝，枝枝似染猩猩血。",
      "蜀姬艳妆肯让人，花前顿觉无颜色。",
      "扁舟东下八千里，桃李真成仆奴尔。",
      "若使海棠根可移，扬州芍药应羞死。",
      "风雨春残杜鹃哭，夜夜寒衾梦还蜀。",
      "何从乞得不死方，更看千年未为足。"
    ]
  },
  {
    "id": "2e89e42007d9cc2145762d8feb09aa1e",
    "title": "稻陂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "白水满稻陂，投种未三宿。",
      "新秧出水面，已作纤纤绿。",
      "年来残俸绝，所望在一熟。",
      "见之喜欲舞，不复忧半菽。",
      "想当西成时，载重压车轴。",
      "病齿幸已牢，往矣分社肉。"
    ]
  },
  {
    "id": "2e89e42007d9cc21f23f988daeffb389",
    "title": "病中观辛夷花",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "馀生垂九十，一病理一衰。",
      "旬月不自保，敢作期岁期。",
      "粲粲女郎花，忽满庭前枝。",
      "繁华虽少减，高雅亦足奇。",
      "持杯酹花前，事亦未可知。",
      "明年傥未死，一笑当解颐。"
    ]
  },
  {
    "id": "2e89e42007d9cc21a3427bb64cf8e0f2",
    "title": "北斋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "质衣葺北斋，攲坏略撑拄。",
      "窗扉则虚名，聊足度寒暑。",
      "独学无与论，推覈实劳苦。",
      "审观古人意，十亦得四五。",
      "无功与子光，相可岂待语。",
      "一床宽有馀，高卧听檐雨。"
    ]
  },
  {
    "id": "2e89e42007d9cc21dc45d23ff5d9938a",
    "title": "禽言四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "架犁架犁，南村北村雨凄凄。夜起饭牛鸡未啼，日暮矻矻行千畦。",
      "没足勿恨一尺泥，西成收薄汝噬脐。"
    ]
  },
  {
    "id": "2e89e42007d9cc21dc45d23fa98987e9",
    "title": "禽言四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "拔笋拔笋，入箐不辞风雨窘。养成会见高拂云，取供口腹初不忍。",
      "独持两把慰倚门，慈颜一笑如春温。"
    ]
  },
  {
    "id": "2e89e42007d9cc21dc45d23fffa3dd59",
    "title": "禽言四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老翁老尚健，打麦持作饭。终岁陇亩间，劳苦孰敢怨。",
      "人生为农最可愿，得饱正如持左券。碓舂樵爨小甑香，岂不胜汝耗太仓。"
    ]
  },
  {
    "id": "2e89e42007d9cc21dc45d23f6f3ec784",
    "title": "禽言四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "堂前捉绩子，力作忘朝餐。鹅黄雪白相照耀，插茅作簇高如山。",
      "蠢女采桑至煮茧，何暇膏沐梳髻鬟。缫成蜀锦与楚縠，舞妹缠头不论束。"
    ]
  },
  {
    "id": "2e89e42007d9cc21429ed9d57da6bf58",
    "title": "感物",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "提壶劝客饮，架犁课农耕。",
      "鸠方喜妇还，蚁又以族行。",
      "大化职雨旸，我窗更晦明。",
      "芸芸观万物，一笑了此生。"
    ]
  },
  {
    "id": "2e89e42007d9cc21b808435e577abc4f",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "总角入家塾，学经至豳诗。",
      "治道本耕桑，此理在不疑。",
      "今兹垂九十，谢事居海涯。",
      "戴星理农业，未叹筋力衰。",
      "四月筑麦场，五月潴稻陂。",
      "秉火去螟蝗，磨刀剪棘茨。",
      "西成大作社，歌鼓乐圣时。"
    ]
  },
  {
    "id": "2e89e42007d9cc21b808435ec8a1f5ce",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "上世本为农，辍耕业诗书。",
      "我少学不成，固应返其初。",
      "冥冥不自揣，乡校参群居。",
      "中岁偶拔擢，清班久趑趄。",
      "典奏入南宫，细书长石渠。",
      "及其乞身归，旧业已丘墟。",
      "衰疾或小间，力尚给荷锄。",
      "寄声谢故人，毋为笑迂疏。"
    ]
  },
  {
    "id": "2e89e42007d9cc21b808435e13e3e878",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔挥短楫，终年钓吴松。",
      "亦尝携长镵，采药玉霄峰。",
      "为计晚大缪，朝路偶见容。",
      "晨趋大明班，夜听长乐钟。",
      "白发迫归休，居然鲜欢悰。",
      "上恩许乞骸，一日收孤踪。",
      "蓬茅略补葺，甑碓勤炊舂。",
      "故交零落尽，岁晚当谁从。"
    ]
  },
  {
    "id": "2e89e42007d9cc21b808435e829e8a58",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "还乡老未死，举目少耆宿。",
      "邑屋亦或非，所馀但乔木。",
      "曩时列鼎家，今不饱半菽。",
      "盛衰迭变迁，何者非陵谷。",
      "羸然九十翁，世故见已熟。",
      "偶能达一理，万事等破竹。",
      "布缝一称衣，藜煮半釜粥。",
      "馀年更何为，枕藉糟与曲。"
    ]
  },
  {
    "id": "2e89e42007d9cc21b808435e71ef3fb9",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "癸亥辞修门，拜赐散人号。",
      "一出非本心，欢喜归祭灶。",
      "故乡多名山，幸得遂所好。",
      "舟舆虽难具，信步亦可到。",
      "清溪无尘滓，奇峰有云冒。",
      "雨垫林宗巾，风落孟嘉帽。",
      "岂惟狂故在，望远亦未眊。",
      "一醉傥可谋，敢爱将军告。"
    ]
  },
  {
    "id": "2e89e42007d9cc21b808435e9788411c",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "入蜀过匡庐，秋风宿东林。",
      "月出断山口，满窗松竹阴。",
      "袅袅一枝烛，道人语夜深。",
      "亦设饼果供，慰此羁旅心。",
      "犹恨非远公，无酒遣我斟。",
      "明日下山去，叹息难重寻。",
      "回首四十年，驹隙何骎骎。",
      "旧游不可到，怅望空长吟。"
    ]
  },
  {
    "id": "2e89e42007d9cc21b808435e912d2434",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔戍西陲时，凭高望中原。",
      "愿欲乘天风，往吊绮与园。",
      "有志莫能遂，怅望商山魂。",
      "遥想山中人，岁时奠芳荪。",
      "夕阳箫鼓散，高柳拥庙门。",
      "老来更事多，考古见本根。",
      "乃知当时事，祸福未易言。",
      "千载信悠悠，浩叹掩绿尊。"
    ]
  },
  {
    "id": "2e89e42007d9cc21b808435e034c6a9f",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "客舟挂烟帆，千里过楚都。",
      "七泽渺无际，大不数具区。",
      "浪翻出长蛟，云拆浮天吴。",
      "峨峨来如山，碎船不须臾。",
      "江行幸已尽，三峡尤畏途。",
      "槎牙人䱹瓮，小失即见屠。",
      "叩头祷鬼神，已脱犹号呼。",
      "愿君勤自励，忧患何时无。"
    ]
  },
  {
    "id": "2e89e42007d9cc21b808435ead2b8d21",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "昔自京口归，卜居得剡曲。",
      "地偏无市人，民淳有古俗。",
      "陋屋仅结茆，粗饭财脱粟。",
      "典衣以沽酒，九月未能赎。",
      "宁负翁子薪，耻售卞和玉。",
      "老身已如此，儿子亦碌碌。",
      "藏书幸无恙，自计不啻足。",
      "拾穗且浩歌，行矣堕鬼录。"
    ]
  },
  {
    "id": "2e89e42007d9cc21b808435eb19ae732",
    "title": "幽居记今昔事十首以诗书从宿好林园无俗情为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "少小喜读书，终夜守短檠。",
      "其实无甚解，不幸误有声。",
      "劳苦亦何得，空失东皋耕。",
      "暮年乃小黠，告归学养生。",
      "采药作远游，把钓适幽情。",
      "高楼笛数曲，小轩棋一枰。",
      "馀年置勿忧，不卿何由烹。"
    ]
  },
  {
    "id": "2e89e42007d9cc21c4b329eaddafb4a8",
    "title": "喜雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "入夏久不雨，旱势已岌岌。",
      "蛙蛤徒自喧，蛟龙卧如蛰。",
      "何由白水满，但守青秧泣。",
      "上天忽悔祸，川云起呼吸。",
      "虚檐雨竞泻，平野苗尽立。",
      "儿停蹋沟车，妇免忧谷汲。",
      "人言雨非雨，乃是倾玉粒。",
      "移床亦细事，敢叹屋漏湿。"
    ]
  },
  {
    "id": "2e89e42007d9cc21ee9d29c2c28de688",
    "title": "暑中北窗昼卧有作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "御疾如治河，但当导之东。",
      "下流既有归，自然行地中。",
      "养生如艺木，培植要得宜。",
      "常使无夭伤，自有干云时。",
      "我少本多疾，屡亦频危殆。",
      "皇天实相之，警告意有在。",
      "中年弃嗜欲，晚岁节饮食。",
      "中坚却外慕，魔盛有定力。",
      "死生虽天命，人事常相参。",
      "茫茫九衢中，百祸起一贪。",
      "郊虚暑雨馀，巾堕脚不袜。",
      "高卧北窗凉，超然寄疏豁。"
    ]
  },
  {
    "id": "2e89e42007d9cc21a6d24c1109b1e704",
    "title": "伏中热不可过中夜起坐作诗寄五郎",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "众星若银砾，老桂卧海底。",
      "中夜热不解，病叟推枕起。",
      "悲虫号草根，孤萤照野水。",
      "树头风急生，喘汗真一洗。",
      "追忆总角初，学古颇自喜。",
      "祝身愿耆老，常恐抱志死。",
      "岂知才术疏，空自凋发齿。",
      "功名永无期，禄不饱妻子。",
      "归耕力又惫，得粟半糠秕。",
      "诗书不可赖，如倚折足几。",
      "大儿逾六十，逐食走千里。",
      "路途况艰梗，累月书一纸。",
      "岂不念归省，屡请辄见柅。",
      "幸吾未极衰，汝行姑少止。"
    ]
  },
  {
    "id": "2e89e42007d9cc2115b3c06239761ce8",
    "title": "寄太湖隐者",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "青松伐作薪，白玉碎作尘。",
      "虽云质已毁，见者犹悲辛。",
      "磊砢任栋梁，温润中琮璧。",
      "岂以捐空山，遂比凡木石。",
      "郦生吏高阳，马周客新丰。",
      "从来豪杰士，大指亦略同。",
      "具区古大泽，烟水渺千里。",
      "可望不可到，中有隐君子。",
      "图书兼河雒，成毁穷乾坤。",
      "有时跨蛟鲸，指撝雷雨奔。",
      "嗟我独何人，乃许望颜色。",
      "逝将从之游，变化那得测。"
    ]
  },
  {
    "id": "2e89e42007d9cc21742fbde33d68a856",
    "title": "病戒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "忧身如忧国，畏病如畏乱。",
      "此身虽幸健，敢作无事看。",
      "祸福在呼吸，恐惧兼寝饭。",
      "人所忽不省，我思尝熟烂。",
      "夜卧不安席，晨起宁待旦。",
      "虽云亲药石，得失每参半。",
      "人情喜一快，往往触剽悍。",
      "收功宁使迟，覆败不可玩。"
    ]
  },
  {
    "id": "2e89e42007d9cc21da249e1fcfdcb1b8",
    "title": "记梦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "梦游异境不可识，翠壁苍崖立千尺。",
      "楼台缥缈出其上，挥手直登无羽翼。",
      "门楣扁榜作八分，奇劲非复人间迹。",
      "主人鹿弁紫绮裘，相见欢如有畴昔。",
      "探怀示我数纸书，妙句玄言皆造极。",
      "我即钞之杂行草，主人惝恍如甚惜。",
      "梦中亦复知是梦，意恐觉时无处觅。",
      "自量强记可不忘，鸡唱梦回空叹息。"
    ]
  },
  {
    "id": "2e89e42007d9cc2147d7021105f71007",
    "title": "喜雨二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "黑云横绝天汉津，父老佥言候当雨。",
      "未论秋稼绵千里，且喜滂沱洗残暑。",
      "我起呼儿扶再拜，汗垢得凉真一快。",
      "桔槔抱瓮两置之，日日斋盂饱菘芥。"
    ]
  },
  {
    "id": "2e89e42007d9cc2147d702110fd4f22c",
    "title": "喜雨二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雨声萧萧集庭树，雨气森森入窗户。",
      "玉川茆屋久不葺，破漏无复施床处。",
      "我于万事本悠悠，危坐读书忘百忧。",
      "明朝秋水增三尺，且复沙边弄钓舟。"
    ]
  },
  {
    "id": "2e89e42007d9cc21982cc5143ad6eb0f",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "吕钓渭水滨，说筑傅岩野。",
      "虽曰古盛时，得士盖亦寡。",
      "天将启治乱，人才有用舍。",
      "向非万牛力，孰与成大厦。"
    ]
  },
  {
    "id": "2e89e42007d9cc21982cc5145e9f5285",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "洙泗日已远，儒术日已丧。",
      "学者称孔墨，为国杂伯王。",
      "书生幸有闻，力薄不能倡。",
      "默默世俗间，汝职无乃旷。"
    ]
  },
  {
    "id": "2e89e42007d9cc21982cc5147abd0cc0",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "斗杓运四序，寒暑忽已换。",
      "人生知几何，去日难把玩。",
      "凭高望烟海，青山忽中断。",
      "秋风肺病苏，为子巾一岸。"
    ]
  },
  {
    "id": "2e89e42007d9cc21982cc51432a4499b",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "磨镜要使明，拭几要使净。",
      "奈何视吾心，不若几与镜。",
      "垢污倘未除，秋毫即为病。",
      "吾曹亦圣徒，可不学颜孟。"
    ]
  },
  {
    "id": "2e89e42007d9cc21982cc5140b84ed3f",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天人本一理，祸福常昭然。",
      "人众何足恃，妄谓能胜天。",
      "适燕当北辕，调瑟当解弦。",
      "五行未可忽，洪范禹所传。"
    ]
  },
  {
    "id": "2e89e42007d9cc21982cc5149d9be32c",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "镜湖一何清，稽山一何高。",
      "浙江百里远，夜枕闻惊涛。",
      "子胥死吴下，千载无人豪。",
      "遗魂招不来，我欲续楚骚。"
    ]
  },
  {
    "id": "2e89e42007d9cc21982cc5143f027cdb",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "归耕无袯襫，出战无兜鍪。",
      "已失西畴春，空怀北平秋。",
      "提携一束书，蹭蹬至白头。",
      "釜中有轑饭，一饱吾何求。"
    ]
  },
  {
    "id": "2e89e42007d9cc21982cc5143729cf9c",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我昔游剑南，烂醉平羌月。",
      "一杯玻瓈春，万里望吴越。",
      "岂知有天幸，故山得归骨。",
      "扁舟小江上，夜半看月没。"
    ]
  },
  {
    "id": "2e89e42007d9cc21982cc514c0579868",
    "title": "杂感十首以野旷沙岸净天高秋月明为韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "入东多名山，天台连四明。",
      "路穷寺门出，林阙溪桥横。",
      "岂无一月闲，结束与子行。",
      "会拣最幽处，煨芋听雪声。"
    ]
  },
  {
    "id": "2e89e42007d9cc21728a6997a308e25b",
    "title": "人寿至耄期",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人寿至耄期，如位至王公。",
      "非以德将之，往往不克终。",
      "非必皆大恶，过取固多凶。",
      "吾今垂九十，追逐群众中。",
      "筋骸胜拜起，耳目未盲聋。",
      "强健天所借，正与富贵同。",
      "一念愧屋漏，一言诳孩童。",
      "老无朋友规，日夜勤自攻。"
    ]
  },
  {
    "id": "2e89e42007d9cc21461fa152fc935769",
    "title": "访野人",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我行城西南，适兹素秋时。",
      "风露虽已高，草木郁未衰。",
      "敲门寻野人，一笑万事非。",
      "拂榻意何勤，酒酽雁鹜肥。",
      "新凉天所赐，尽醉不足辞。",
      "击壤歌尧年，瞑目以为期。"
    ]
  },
  {
    "id": "2e89e42007d9cc21db24dba5cec67553",
    "title": "熏蚊效宛陵先生体",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "泽国故多蚊，乘夜吁可怪。",
      "举扇不能却，燔艾取一快。",
      "不如小忍之，驱逐吾已隘。",
      "宁闻大度士，变色为蜂虿。"
    ]
  },
  {
    "id": "2e89e42007d9cc212804f8879359d18f",
    "title": "南塘晚步记邻里语",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "唤舟欲泛湖，出门日已暮。",
      "顾景遂辍行，老病畏风露。",
      "不如上南塘，萧然散予步。",
      "季子挟书卷，仲孙奉杖屦。",
      "夏秋多杜门，一出惊行路。",
      "邻里相与言，穑事凛可惧。",
      "群蝗飞蔽日，残啮到竹树。",
      "惟兹数里间，若有神物护。",
      "天菑幸独薄，岂以此老故。",
      "老人亦自笑，病骨日欲仆。",
      "鬼神彼何为，与世殊好恶。",
      "相期勤自修，此幸岂可屡。"
    ]
  },
  {
    "id": "2e89e42007d9cc213b2313386fa7163e",
    "title": "晚闻庭树鸦鸣有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乌鹊栖我庭，将旦辄散去。",
      "此岂厌所栖，亦以饮啄故。",
      "一饥能驱人，扰扰无晨暮。",
      "不然亦已矣，岂乐尘土污。",
      "我有茆三间，自少鲜外慕。",
      "力耕自足食，鸡豚亦可具。",
      "晚虽误收召，疾走如脱兔。",
      "六年枫林下，不知岁月度。",
      "残骸幸强健，沽酒遍山步。",
      "醉归每自笑，不负此芒屦。",
      "平生爱方外，虽老冀有遇。",
      "秋风送片帆，更上剡溪路。"
    ]
  },
  {
    "id": "2e89e42007d9cc216f7f67e16a0c757b",
    "title": "喜晴",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "三日雨不止，意谓无复晴。",
      "泥深不可出，卧听空阶声。",
      "事有未易料，南风起三更。",
      "阵阵浮云归，杲杲初日明。",
      "穑事既竭作，机杼比屋鸣。",
      "天公真老手，谈笑功皆成。",
      "家家有新酿，欢言相送迎。",
      "蝗孽幸扫空，努力谋春耕。"
    ]
  },
  {
    "id": "2e89e42007d9cc21a36be22c9876b40d",
    "title": "双蝶",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "庭草何离离，清晨露犹湿。",
      "草头两黄蝶，为我小伫立。",
      "秋光亦已晚，行见霜霰集。",
      "方春不尽狂，汝悔尚何及。",
      "吾生更堪笑，去日如电急。",
      "功名竟何在，惆怅剑锋涩。"
    ]
  },
  {
    "id": "2e89e42007d9cc210c7b294e8bf4a75b",
    "title": "闲行至西山民家",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "秋林半丹叶，秋草多碧花。",
      "隔山五六里，临水两三家。",
      "罾鱼与伐荻，各自有生涯。",
      "平池散雁鹜，绕舍栽桑麻。",
      "客至但举手，土釜煎秋茶。",
      "城中不如汝，切莫慕浮夸。"
    ]
  },
  {
    "id": "2e89e42007d9cc2168ed9df536b67aaf",
    "title": "登山西望有怀季长",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "行年垂九十，举世少辈行。",
      "敢言贫非病，要是老益壮。",
      "平时懒书疏，有答未始倡。",
      "张卿独所敬，夙昔推直谅。",
      "迹虽隔吴蜀，相忆每惨怆。",
      "使者交道中，万里问亡恙。",
      "忽焉奉赴告，斯文岂将丧。",
      "腰绖不抚棺，执绋不会葬。",
      "送子岷山下，想见车百两。",
      "我徒哭寝门，泪尽气塞吭。",
      "年虽不耄期，仕谁不将相。",
      "神明司祸福，于职岂亦旷。",
      "霜风九月初，凭高极西望。",
      "江原在何许，安得铲叠嶂。"
    ]
  },
  {
    "id": "2e89e42007d9cc21505cd698003658a5",
    "title": "山行",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "五尺桄榔杖，二寸栟榈冠。",
      "往来山谷中，发白面渥丹。",
      "初非乳石力，所得怀抱宽。",
      "入寺不寻僧，自爱松风寒。",
      "松风晚少静，我意殊未阑。",
      "却寻归村路，白石明青滩。"
    ]
  },
  {
    "id": "2e89e42007d9cc218011fa89a1e0eb98",
    "title": "二乐",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "游山恨不远，读书恨不博。",
      "天下多名山，何处无芒屩。",
      "束书饱蠹鱼，于汝宁不怍。",
      "日月如过烧，老病将何若。",
      "眼犹急开卷，足尚供寻壑。",
      "少劳君勿辞，是中有真乐。"
    ]
  },
  {
    "id": "2e89e42007d9cc213b1925a44a45c2f7",
    "title": "示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我初学诗日，但欲工藻绘。",
      "中年始少悟，渐若窥宏大。",
      "怪奇亦间出，如石漱湍濑。",
      "数仞李杜墙，常恨欠领会。",
      "元白才倚门，温李真自郐。",
      "正令笔扛鼎，亦未造三昧。",
      "诗为六艺一，岂用资狡狯。",
      "汝果欲学诗，工夫在诗外。"
    ]
  },
  {
    "id": "2e89e42007d9cc21985dcb27f913ed6f",
    "title": "秋思四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "湖边一夜霜，庭树无秋声。",
      "懒不近笔砚，何以纾幽情。",
      "但有一睡耳，展转无由成。",
      "起拥地炉暖，坐待天窗明。"
    ]
  },
  {
    "id": "2e89e42007d9cc21985dcb279d2fa956",
    "title": "秋思四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "弊衣但故絮，粝食惟黄齑。",
      "馀年如登山，步步勤攀跻。",
      "从子念寂寞，千里致鹿麑。",
      "秋风石帆下，伴我扶青藜。"
    ]
  },
  {
    "id": "2e89e42007d9cc21985dcb276170017a",
    "title": "秋思四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "稽山九十翁，病起无气力。",
      "拥杖牧鸡豚，乃是老人职。",
      "一杯芋糁羹，孙子唤翁食。",
      "既饱负朝阳，自愧尔何德。"
    ]
  },
  {
    "id": "2e89e42007d9cc21985dcb27596f0d82",
    "title": "秋思四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今日鹊噪檐，邢赵别我西。",
      "老怀易感慨，近别亦惨凄。",
      "自我卧孤村，海内无轮蹄。",
      "垂虹秋愈佳，不得同装赍。"
    ]
  },
  {
    "id": "2e89e42007d9cc21c5ec4adf756ac882",
    "title": "览镜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "镜中老翁谁，非复少年我。",
      "诵书如布谷，拈出无一可。",
      "又非富贵逼，弃去自不果。",
      "无功博一饱，有罪当万坐。",
      "老境最堪笑，作计日益左。",
      "正似鸠拙巢，不及蚕自裹。",
      "霜寒衣未赎，瑟缩附残火。",
      "作诗数十年，所得良琐琐。",
      "弱松困蔓缠，何日见磊砢。",
      "洞庭可远游，秋风思捩柁。"
    ]
  },
  {
    "id": "2e89e42007d9cc21468aadb64337259d",
    "title": "昼卧",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我意殊昏然，一日三就枕。",
      "目前幸未病，病势亦凛凛。",
      "偶拈一卷读，美若鸠食葚。",
      "虽云嗜好笃，自计亦已审。",
      "圣门未能窥，讵敢希在寝。",
      "所求养根原，常恐躐阶品。",
      "死期诚已迫，尚可支数稔。",
      "藨蓘不废功，吾其享高廪。"
    ]
  },
  {
    "id": "2e89e42007d9cc21bc2f14348293e8ee",
    "title": "宋都曹屡寄诗且督和答作此示之",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "古诗三千篇，删取财十一。",
      "每读先再拜，若听清庙瑟。",
      "诗降为楚骚，犹足中六律。",
      "天未丧斯文，杜老乃独出。",
      "陵迟至元白，固已可愤疾。",
      "及观晚唐作，令人欲焚笔。",
      "此风近复炽，隙穴始难窒。",
      "淫哇解移人，往往丧妙质。",
      "苦言告学者，切勿为所怵。",
      "杭川必至海，为道当择术。"
    ]
  },
  {
    "id": "2e89e42007d9cc21d761b9cd486add0e",
    "title": "寄陈伯予主簿",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年闰馀时令早，十月霜风吹客倒。",
      "老夫畏寒不出门，数步邻家迹如扫。",
      "此时陈子独何勇，饥僮瘦马长安道。",
      "绝知涵养与人别，吐气如虹失衰老。",
      "孟轲浩然正应尔，岂比区区养梨枣。",
      "万钟于子本何加，一官未免从人讨。",
      "世谁不达子独穷，熟念令人恶怀抱。",
      "石渠天禄正须才，往乞扬雄太玄草。"
    ]
  },
  {
    "id": "2e89e42007d9cc21a33882d57ac17fcb",
    "title": "夜坐忆剡溪",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "早睡苦夜长，晚睡意复倦。",
      "敛膝傍残灯，拭眦展书卷。",
      "时时搔短发，稍稍磨冻砚。",
      "更阑月入户，皎若舒白练。",
      "便思泛樵风，次第入剡县。",
      "名山如高人，岂可久不见。"
    ]
  },
  {
    "id": "2e89e42007d9cc21cf66ae52dccf84e1",
    "title": "道上见村民聚饮",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "霜风利如割，霜叶净如扫。",
      "正当十月时，我行山阴道。",
      "场功俱已毕，欢乐无壮老。",
      "野歌相和答，村鼓更击考。",
      "市垆酒虽薄，群饮必醉倒。",
      "鸡豚治羹胾，鱼鳖杂鲜薧。",
      "但愿时太平，邻里常相保。",
      "家家了租税，春酒寿翁媪。"
    ]
  },
  {
    "id": "2e89e42007d9cc21f4ceb5460e60e5ca",
    "title": "初寒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "重云蔽白日，陂港日夜涸。",
      "秋风才几时，已见霜雪作。",
      "人生各有分，岂必衣狐貉。",
      "吴中冬蔬茂，盘箸不寂寞。",
      "抟泥治墙屋，伐筱补篱落。",
      "薄酒亦醉人，问子胡不乐。"
    ]
  },
  {
    "id": "2e89e42007d9cc2101c0c75367898a3b",
    "title": "对镜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "镜中衰颜失敷腴，绿鬓已作霜蓬枯。",
      "两肩耸耸似山字，曳杖更有蛮童扶。",
      "自惊何以致此老，亟欲修敬问起居。",
      "徐徐熟视乃大笑，但记昔我忘今吾。",
      "今吾虽惫颇神王，飞仙正可折简呼。",
      "远游纵未从溪父，醉眼犹能隘具区。"
    ]
  },
  {
    "id": "2e89e42007d9cc2197a755c08463fefc",
    "title": "寄子虡兼示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "书生赋命艰，举步得忧患。",
      "敢论得意事，一笑亦有限。",
      "南征度闽岭，西戍历蜀栈。",
      "吴江听唳鹤，淮浦送归雁。",
      "归来耕故山，暮雨泥没骭。",
      "群鸦下空陂，黄犊鸣绝岸。",
      "索饭闵儿啼，乞墦虞妾覸。",
      "一裘三十年，破裂不受绽。",
      "欲添一把茅，百计亦未办。",
      "大儿急亲养，辛苦就远宦。",
      "间出冒虏尘，短甲中夜擐。",
      "小儿奉亲欢，野果采溪涧。",
      "勉使就微禄，未对涕先潸。",
      "观汝兄弟意，岂复厌藜苋。",
      "兄归弟不出，定省同夜旦。"
    ]
  },
  {
    "id": "2e89e42007d9cc21fd96dcff41d3e6a2",
    "title": "一年老一年",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一年老一年，一日衰一日。譬如东周亡，岂复须大疾。",
      "懒惰已废书册久，病来亦复疏杯酒。轫车小住固自佳，拂袖便行亦何有。",
      "下床拥火暖有馀，咸豆数粒粥一盂。平生常笑愚公愚，欲栽堕齿染白须。"
    ]
  },
  {
    "id": "2e89e42007d9cc21bbb6f9912d899303",
    "title": "两日意殊不怿作短歌自遣",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一月得笑才四五，十事败意常八九。",
      "国中谩说无双士，天下元无第一手。",
      "平生爱酒恨小户，半世为文真弊帚。",
      "劫灰处处吊兴亡，宿草年年哭交友。",
      "君看丈夫得意时，大冠如箕印如斗。",
      "一朝弃去岂复论，衣破何妨露双肘。",
      "有时采药二室间，亦或钓鱼五湖口。",
      "死来万古一熟眠，安用虚名传不朽。"
    ]
  },
  {
    "id": "2e89e42007d9cc2124d7d0fcd9dea0a7",
    "title": "病中夜思",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一病辄兼旬，百忧集双鬓。",
      "药裹堆床满，生意垂欲尽。",
      "时闻雀翻更，频看灯落烬。",
      "平生学六经，白首颇自信。",
      "拳拳服仁义，念念去骄吝。",
      "所觊未死间，犹有分寸进。"
    ]
  },
  {
    "id": "2e89e42007d9cc21cb6249c3427844ac",
    "title": "冬日斋中即事六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "读书虽所乐，置之固亦佳。",
      "烧香袖手坐，自足纾幽怀。",
      "我生本从人，岂愿终不谐。",
      "其如定命何，生死一茆斋。"
    ]
  },
  {
    "id": "2e89e42007d9cc21cb6249c38ac2481b",
    "title": "冬日斋中即事六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "一帚常在傍，有暇即扫地。",
      "既省课童奴，亦以平血气。",
      "按摩与导引，虽善亦多事。",
      "不如扫地法，延年直差易。"
    ]
  },
  {
    "id": "2e89e42007d9cc21cb6249c3f6437d8c",
    "title": "冬日斋中即事六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "夙兴人尚默，众鸟相语言。",
      "小语岂不可，何至尔啾喧。",
      "吾独拥燎炉，宿火有馀温。",
      "澹然以自适，喧寂何足论。"
    ]
  },
  {
    "id": "2e89e42007d9cc21cb6249c3440fec0c",
    "title": "冬日斋中即事六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "诘朝澹无营，百事付童子。",
      "拂我架上书，注我砚中水。",
      "觅睡不复成，取衣乃徐起。",
      "卒岁如一朝，底处著愠喜。"
    ]
  },
  {
    "id": "2e89e42007d9cc21cb6249c3e564e675",
    "title": "冬日斋中即事六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我老苦寂寥，谁与娱晨暮。",
      "狸奴共茵席，鹿麑随杖屦。",
      "岁薄食无馀，恨使鸟雀去。",
      "安得粟满囷，作粥馈行路。"
    ]
  },
  {
    "id": "2e89e42007d9cc21cb6249c36fcc547b",
    "title": "冬日斋中即事六首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "东园二亩地，重重作藩篱。",
      "我岂妇女哉，避客门不窥。",
      "要当尽彻去，来往无它歧。",
      "饭罢忌久坐，时须曳筇枝。"
    ]
  },
  {
    "id": "2e89e42007d9cc21ad5d74ff7e94e1af",
    "title": "法云寺",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "勾践旧国古会稽，南山拥郭分东西。",
      "城门大路引绳直，西走百里皆平堤。",
      "客行欲晓到梅市，喔喔尚听城中鸡。",
      "法云古寺临大泽，风皱百顷青玻璃。",
      "迎来送往此其地，素壁时见前人题。",
      "乖离会合浩莫计，历观名氏空含凄。",
      "山僧惯见为客叹，荣悴从来如夜旦。",
      "明年吾楼插天半，世事君须倚阑看。"
    ]
  },
  {
    "id": "2e89e42007d9cc21e3a4e83d2774e42e",
    "title": "闻吴中米价甚贵二十韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "千钱得斗米，一斛当万钱。",
      "嗟汝蚩蚩民，何恃以自全。",
      "我欲告父老，食为汝之天。",
      "勿结迎神社，勿饰杭湖船。",
      "筑室勿斫削，但取垣屋坚。",
      "妇女省钗泽，野妆何用妍。",
      "趋利常处薄，众役常在前。",
      "岁时相劳苦，盛馔一豚肩。",
      "近市可致酒，虽薄亦醺然。",
      "切勿慕公卿，早朝妨熟眠。",
      "亦勿谋高赀，贪吏不汝怜。",
      "有负固吹毛，无罪亦株连。",
      "岂暇论曲直，梃系如登仙。",
      "短褐与饭豆，温饱可终年。",
      "草庐挂苇箔，乃可数世传。",
      "朱门虽赫赫，变化如飞烟。",
      "为农最得策，本无禄与权。",
      "时平自逸乐，奉牲祭其先。",
      "不幸有散徙，均为寓民编。",
      "吾诗不足徵，请读七月篇。"
    ]
  },
  {
    "id": "2e89e42007d9cc218e65ac17ad9885f8",
    "title": "雪意复作",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "前日作雪风败之，今日浓云雪复作。一寒未暇自为计，宿麦悬知天已诺。",
      "灞桥策驴愁露手，新丰买酒聊软脚。胸中正著九云梦，廊庙何加一丘壑。",
      "上书陈事固可笑，服药求仙亦成错。不如醉踏一剑腾风云，跨海东谒青童君。"
    ]
  },
  {
    "id": "2e89e42007d9cc2109cad7e30b07ba6f",
    "title": "排闷",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "造物冥冥中，与我无一面。",
      "不知获罪由，动辄被诃谴。",
      "又若哀其愚，救以药瞑眩。",
      "我亦揣此心，安受不敢怨。",
      "中间戍蜀汉，十载困邮传。",
      "骑壒蒙陇干，阵云暗秦甸。",
      "赍粮杂沙墋，掬水以三咽。",
      "传烽东骆谷，倏忽若流电。",
      "归吴获小休，馀喘仅一线。",
      "意言在故乡，终胜客异县。",
      "夫何命大谬，魔事每交战。",
      "友雠同一波，平地肆蹈践。",
      "么然性命微，日畏谗口煽。",
      "旧书不暇视，鼠迹上几砚。",
      "负疴不即死，遂作诸老殿。",
      "却观所更历，殆是金百鍊。",
      "人谁不爱身，悔作青紫楦。",
      "短筇入空翠，小艇破江练。",
      "渔歌隔浦闻，绩火傍林见。",
      "苦贫虽至骨，未肯受客唁。",
      "君看投林猿，终异巢幕燕。",
      "有山皆可耕，焉往失贫贱。"
    ]
  },
  {
    "id": "2e89e42007d9cc2195d055d80e1cf2e9",
    "title": "湖山寻梅二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "镜湖渺渺烟波白，不与人间通地脉。",
      "骑龙古仙绝火食，惯住空山啮冰雪。",
      "东皇高之置度外，正似人中巢许辈。",
      "万木僵死我独存，本来长生非返魂。"
    ]
  },
  {
    "id": "2e89e42007d9cc2195d055d8e4f83ad0",
    "title": "湖山寻梅二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "小雪湖上寻梅时，短帽乱插皆繁枝。",
      "路人看者窃相语，此老胸中常有诗。",
      "归来青灯耿窗扉，心镜忽入造化机。",
      "墨池水浅笔锋燥，笑拂吴笺作飞草。"
    ]
  },
  {
    "id": "2e89e42007d9cc210c728b3644846a9f",
    "title": "书懒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我性本迂疏，养生又无术。",
      "忧患自外至，疾病由中出。",
      "屏居绝造请，冀补东隅失。",
      "今观世间事，如僧视沐栉。",
      "闲身岭上云，睡味蜂房蜜。",
      "惟思茅檐下，一席卧朝日。"
    ]
  },
  {
    "id": "2e89e42007d9cc21306b796150e32d6a",
    "title": "读书至夜分感叹有赋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人世间百念衰，惟好古书心未移。",
      "断碑残刻亦在椟，时时取玩忘朝饥。",
      "推寻点画到曲折，想见落笔纵横时。",
      "岂惟鸾凤九霄上，景钟大鼎森陆离。",
      "虽然欲学则曷敢，驽马仰看骅骝驰。",
      "正如志士才不称，心慕伊傅终何施。",
      "尔来亦复强点染，手不随意徒嗟咨。",
      "悬知明日天将雨，中夜云蒸紫玉池。"
    ]
  },
  {
    "id": "2e89e42007d9cc2142d006604199f722",
    "title": "夜坐戏作短歌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "畏事如畏虎，避人如避寇。",
      "结庐三家村，百事喜寒陋。",
      "身闲自为贵，饭足岂非富。",
      "素心憎狐妖，老愈恶铜臭。",
      "视之若寒气，可使客肤腠。",
      "即今知免矣，终岁塞门窦。",
      "始知松倒壑，殊胜云出岫。",
      "聊持不动心，更养未尽寿。",
      "夜读南华篇，欣然发吾覆。"
    ]
  },
  {
    "id": "2e89e42007d9cc21b789259888b27d69",
    "title": "夜雨寒甚",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "万籁号风如战鼓，雪意垂垂先作雨。",
      "庭中栖鸟惊屡起，窗下残灯翳还吐。",
      "老翁耸膊高过顶，童子触屏低不语。",
      "时闻邻舍起饭牛，亦有归樵说逢虎。",
      "去年雪薄蝗害稼，今年望雪如望赦。",
      "行当三白兆丰年，牲酒如山作秋社。"
    ]
  },
  {
    "id": "2e89e42007d9cc2141d4bfb0edb22e07",
    "title": "寄赵昌甫",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "杳杳双鹊鸣庭除，东阳吏传昌甫书。",
      "纸穷乃复得杰作，字字如刮造化炉。",
      "尔来此道苦寂寞，千里一士如邻居。",
      "小儿得禄在傍邑，我贫初办一鹿车。",
      "过门剥啄亦奇事，拜起幸未须人扶。",
      "君看幼安气如虎，一病遽已归荒墟。",
      "吾曹虽健固难恃，相觅宁待折简呼。",
      "馀寒更祝勤自爱，时寄新诗来起予。"
    ]
  },
  {
    "id": "2e89e42007d9cc21ee47c097c42a51f5",
    "title": "稽山雪",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "高人采药来禹穴，骨瘦巉然鬓眉白。",
      "结茅分得野鹿场，一夜北风三尺雪。",
      "明朝过午势愈恶，虎兕交迹人声绝。",
      "虚窗纵横丛竹入，幽涧荒寂孤松折。",
      "冻吟孰窥袁安户，僵卧秃尽苏武节。",
      "人生饥寒固亦有，养气不动真豪杰。",
      "希名后世吾所耻，姓字宁与身俱灭。",
      "班马复生无自书，我作此歌空激烈。"
    ]
  },
  {
    "id": "2e89e42007d9cc210b479ff2840e8174",
    "title": "破屋叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我年四十时，筑舍受一廛。",
      "岁月不贷人，殆将五十年。",
      "初非楩楠材，既久理岂全。",
      "惨淡窘风雨，亦复补破穿。",
      "竹椽与绳枢，岂敢求牢坚。",
      "今朝忽自顾，衰疾方沉绵。",
      "不知此残躯，与屋谁先颠。",
      "粥药幸粗给，儿稚满目前。",
      "敛藏虽甚薄，犹胜死道边。",
      "一笑推枕起，无酒亦陶然。"
    ]
  },
  {
    "id": "2e89e42007d9cc21499378b52f817655",
    "title": "戊辰岁除前五日作新岁八十有五矣",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "灰深火可宿，炷小灯耐久。",
      "长流故不腐，易成必速朽。",
      "我昔游青城，闻道巢居叟。",
      "躬行虽不力，年少过九九。",
      "固知适天幸，自养亦差厚。",
      "传家六儿子，其四今皓首。",
      "宁闻涧底松，郁郁慕蒲柳。"
    ]
  },
  {
    "id": "2e89e42007d9cc2146a66bcd7fe82827",
    "title": "开岁连日大雪",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "开岁大雪如飞鸥，转盼已见平檐沟。",
      "村深出门风裂面，况复取醉湖边楼。",
      "从来春雪不耐久，卧听点滴无时休。",
      "去年久旱绵千里，犁不入土蝗虫稠。",
      "今年冬春足膏泽，天意似欲滋农畴。",
      "岂惟养猪大作社，更卖宝剑添耕牛。"
    ]
  },
  {
    "id": "2e89e42007d9cc21ab7426f5c77b7d0b",
    "title": "饮酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我酒本小户，痛饮乃有时。",
      "意气不相值，终日持空卮。",
      "醉或能斋庄，不醉或狂逸。",
      "乃知老子狂，非自曲糵出。",
      "今日雪始晴，行歌官道傍。",
      "超然醒醉间，非庄亦非狂。"
    ]
  },
  {
    "id": "2e89e42007d9cc2183f1aa1f9fcb6b58",
    "title": "诗酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我生寓诗酒，本以全吾真。",
      "酒既工作病，诗亦能穷人。",
      "每欲两忘之，永为耕樵民。",
      "周旋日已久，弃去终无因。",
      "齿发益衰谢，肝胆犹轮囷。",
      "吟哦撼四壁，嵬峨颓乌巾。",
      "江上处处好，风月年年新。",
      "正尔岂不乐，浩歌终此身。"
    ]
  },
  {
    "id": "2e89e42007d9cc21dc40b0a42d857403",
    "title": "书耄",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我老耄已及，终日惟冥行。",
      "邻里少间阔，便若昧平生。",
      "家人每过前，亦或忘其名。",
      "昏昏等作梦，兀兀如病酲。",
      "不知张睢阳，何以记一城。",
      "愚知各自适，得失未易评。"
    ]
  },
  {
    "id": "2e89e42007d9cc2168dceb4d6412d680",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "灰中火如萤，燎原从此始。",
      "元气一点存，危疾亦不死。"
    ]
  },
  {
    "id": "2e89e42007d9cc2168dceb4d9225d19f",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "炷香火要深，作墨手当缓。",
      "浅士务成速，所以多后患。"
    ]
  },
  {
    "id": "2e89e42007d9cc2168dceb4d833582e2",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "庖丁悟养生，轮扁议读书。",
      "彼特一技尔，圣智有不如。"
    ]
  },
  {
    "id": "2e89e42007d9cc2168dceb4deb7ba256",
    "title": "杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "铿尔舍瑟作，嚗然放杖笑。",
      "浩浩太古音，与俗不同调。"
    ]
  },
  {
    "id": "2e89e42007d9cc21d5399efa4765042c",
    "title": "后杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "腊雪瑞我麦，春雨嘉我谷。",
      "老农无他求，一饱万事足。"
    ]
  },
  {
    "id": "2e89e42007d9cc21d5399efa639a9033",
    "title": "后杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "日上明我窗，月出缟我庭。",
      "朝暮得嘉时，一榼醉复醒。"
    ]
  },
  {
    "id": "2e89e42007d9cc21d5399efacd99a2a9",
    "title": "后杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "会合惜日短，别离愁夜长。",
      "人老爱吾庐，客归悲故乡。"
    ]
  },
  {
    "id": "2e89e42007d9cc21d5399efaccd6311f",
    "title": "后杂兴四首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "俚医刀匕药，老巫半榼酒。",
      "拜况不敢忘，淡薄最耐久。"
    ]
  },
  {
    "id": "2e89e42007d9cc2141a8d0e8c95cb3bd",
    "title": "远游二十韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "早岁志远游，万里携孤剑。",
      "所至必吊古，如疾得针砭。",
      "荒寒过吴宫，摧剥观禹窆。",
      "及仕扬润间，挂席度天堑。",
      "梁宋不可游，北望每怀歉。",
      "会有蜀汉役，奇崄日窥觇。",
      "筑坛访遗址，烧栈想烈焰。",
      "辕门俯清渭，彻底绿可染。",
      "旧史所登载，一一尝考验。",
      "胡羊美无敌，黍酒实醇酽。",
      "枕戈南山下，驰猎久不厌。",
      "比参剑南幕，壮志就收敛。",
      "卜邻扬雄宅，遂欲老铅椠。",
      "但爱古柏青，肯顾海棠艳。",
      "人生不易料，白首东归剡。",
      "稽山秋峨峨，镜水春潋潋。",
      "馀俸买扁舟，月下采菱芡。",
      "湖山最奇处，容我钓石占。",
      "婚嫁幸已毕，百事不关念。",
      "但当勤醉歌，一死不汝欠。"
    ]
  },
  {
    "id": "2e89e42007d9cc21eeef9266c5945ec3",
    "title": "寄子虡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "汝官南寿春，我居东会稽。",
      "疋马护秋塞，两犊翻春泥。",
      "淮天沙雁过，江村雪云低。",
      "书来动半年，相望常怆凄。",
      "父子不共耕，此悔真噬脐。",
      "明年城西社，烂醉相扶携。"
    ]
  },
  {
    "id": "2e89e42007d9cc21c614d7fb7566773f",
    "title": "书梦",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我梦举有司，鸡唱起裹饭。",
      "又梦趁早朝，漏舍坐待旦。",
      "既寤两无有，抚枕徒浩叹。",
      "今虽去为农，饭牛亦夜半。",
      "何曾得放慵，美睡到日旰。",
      "一笑俱置之，浮生固多难。"
    ]
  },
  {
    "id": "2e89e42007d9cc213b1925a41899d77b",
    "title": "示子遹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "家贫不学俭，物理有固然。",
      "要是善用短，足以终其年。",
      "我家稽山下，禀赋良奇偏。",
      "敢言中人产，日或无炊烟。",
      "有儿更耐穷，伴翁理遗编。",
      "短檠幸能继，竟夜可忘眠。"
    ]
  },
  {
    "id": "2e89e42007d9cc218b3d79a778a15553",
    "title": "对食有感二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "杯酌以助气，匕箸以充腹。",
      "沾醉与属餍，其害等嗜欲。",
      "歠醨有馀欢，食淡百味足。",
      "养生所甚恶，旨酒及大肉。",
      "老翁虽无能，更事嗟已熟。",
      "勿叹茆三间，养汝山林福。"
    ]
  },
  {
    "id": "2e89e42007d9cc218b3d79a710e69acb",
    "title": "对食有感二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我老虽无家，其实如客耳。",
      "食至举匕箸，饱则舍而起。",
      "厨人有勤惰，我岂形愠喜。",
      "园畦摘青蔬，地碓舂赤米。",
      "劳人固已多，坐享颡常泚。",
      "作诗本自规，亦以告闾里。"
    ]
  },
  {
    "id": "2e89e42007d9cc2145e5ff2e535cc3c5",
    "title": "雪夜三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "荒郊贸贸行，断垄俋俋耕。",
      "常情所藉躏，岂复怀不平。",
      "归来卧破屋，中惟一床横。",
      "且烧生柴火，静听湿雪声。"
    ]
  },
  {
    "id": "2e89e42007d9cc2145e5ff2e67ef9bf4",
    "title": "雪夜三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "今年春苦寒，风雪塞户牖。",
      "况我穷阎士，裤敝衣见肘。",
      "正须小忍之，此事岂得久。",
      "努力办一壶，西村看花柳。"
    ]
  },
  {
    "id": "2e89e42007d9cc2145e5ff2ee6211491",
    "title": "雪夜三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "瓦疏雪堕檐，窗破风吹烛。",
      "短裘不及骭，手脚尽皲瘃。",
      "犹胜南邻叟，一褐竟未赎。",
      "薄酒城中来，清夜聊相属。"
    ]
  },
  {
    "id": "2e89e42007d9cc21a3e137fa9073d5c3",
    "title": "古风二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "牺象荐清庙，馀材弃沟中。",
      "二者虽甚远，残生其实同。",
      "人当贵其身，岂复论穷通。",
      "宁为原上草，一寸摇春风。"
    ]
  },
  {
    "id": "2e89e42007d9cc21a3e137fa6318ed2e",
    "title": "古风二首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "木生虽拱把，鲜不困斧斤。",
      "枯朽亦可全，又以芗故焚。",
      "嘉禾终铚艾，岂独草见耘。",
      "此理讲已熟，要当尊所闻。"
    ]
  },
  {
    "id": "2e89e42007d9cc21c7574077c9bfc3de",
    "title": "睡起遣怀",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "百事不能能荷锄，不锄菜畦锄芋区。",
      "身存那用十年相，陂坏且为凶岁储。",
      "百事不学学作诗，不作白纻作竹枝。",
      "黄陵庙前风浪恶，青衣渡口行人悲。",
      "老病闭门常愦愦，芋不复锄诗亦废。",
      "客来剥啄唤不应，一味人间占闲退。",
      "今朝一日三倒床，叹息春昼如年长。",
      "摩挲困睫喜汤熟，小瓶自拆山茶香。"
    ]
  },
  {
    "id": "2e89e42007d9cc210e51f439e08eafac",
    "title": "稽山",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我识康庐面，亦抚终南背。",
      "平生爱山心，于此可无悔。",
      "晚归古会稽，开门与山对。",
      "奇峰绾髻鬟，横岭扫眉黛。",
      "岂亦念孤愁，一日变万态。",
      "风月娱朝夕，云烟阅明晦。",
      "一洗故乡悲，更益吾庐爱。",
      "东偏得山多，寝食鲜不在。",
      "宁无度世人，谈笑见英概。",
      "御风倘可留，为我倾玉瀣。"
    ]
  },
  {
    "id": "2e89e42007d9cc2126940026eaed490c",
    "title": "绯桃开小酌",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我庐城南村，家无十金产。",
      "种花虽历岁，名品终有限。",
      "颇欲及暇时，著谱书之简。",
      "今朝绯桃开，欢喜洗酒盏。",
      "邻翁亦喜事，为我一笑莞。",
      "但恨苜蓿盘，蔬薄欠佳馔。",
      "往来见已熟，劝揖忘愧赧。",
      "一事粗可言，似具识花眼。"
    ]
  },
  {
    "id": "2e89e42007d9cc211dd0e64993888528",
    "title": "对酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "酒非攻愁具，本赖以适意。",
      "如接名胜游，所挹在风味。",
      "庸子堕世纷，但欲蕲一醉。",
      "曲生绝俗人，笑汝非真契。"
    ]
  },
  {
    "id": "2e89e42007d9cc216d86e4f80c385630",
    "title": "春日登小台西望",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "九十衰翁身尚健，流年过眼如奔电。",
      "忆昔初来对行在，衫鬓青青接英彦。",
      "中间亦尝走梁益，万里凭高望乡县。",
      "散关驿近柳迎马，骆谷雪深风裂面。",
      "东归却寻书生事，误长诸儒集贤院。",
      "乞身七年罪未除，君恩尚许宽严谴。",
      "痴顽亦复病不死，春到故园家酿美。",
      "雨馀草长四野青，日落烟生半山紫。"
    ]
  },
  {
    "id": "2e89e42007d9cc2186f57674ae238109",
    "title": "醉赋",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "我疾多自愈，初非遇奇方。",
      "我生固多难，欲虑忽已忘。",
      "颓然乱书中，不知岁月忙。",
      "有时或得意，炙冷不暇尝。",
      "乃今又大悟，万事付一觞。",
      "书中友王绩，堂上祠杜康。"
    ]
  },
  {
    "id": "2e89e42007d9cc21f10fbbfe319dd715",
    "title": "二月二十四日夜大风异常",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天青无云星错落，大风忽自西南作。",
      "寿藤老木不自全，门外岂容存略彴。",
      "翁媪惊呼儿女泣，屋瓦飞空吁可愕。",
      "巢倾共闵乌鹊死，空黑还疑鬼神恶。",
      "南邻仅有瓜牛庐，转盼卷去无遗馀。",
      "腐儒自笑独耐事，一灯荧荧犹读书。"
    ]
  },
  {
    "id": "2e89e42007d9cc213195cbe14a497525",
    "title": "雨夜与邻翁饮用前辈韵",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "老人阅世真悠哉，八十已过九十来。",
      "茆檐参差映烟树，萧条鸡犬三家聚。",
      "一樽邻翁迭宾主，醉语岂忧多谬误。",
      "我作吴歌君起舞，夜雨莫辞泥没屦。"
    ]
  },
  {
    "id": "2e89e42007d9cc21c09e05197071a64b",
    "title": "莫辞酒",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "劝君莫辞酒，酒能解君愁。",
      "劝君勤采药，药可使疾瘳。",
      "此外莫废书，书亦岂君误。",
      "古来败人事，正以不学故。",
      "愁去疾亦平，便腹如瓠壶。",
      "努力贮万卷，无此令君愚。"
    ]
  },
  {
    "id": "2e89e42007d9cc213c97c3af30b6f393",
    "title": "赏山园牡丹有感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "雒阳牡丹面径尺，鄜畤牡丹高丈馀。",
      "世间尤物有如此，恨我总角东吴居。",
      "俗人用意苦局促，目所未见辄谓无。",
      "周汉故都亦岂远，安得尺棰驱群胡。"
    ]
  },
  {
    "id": "2e89e42007d9cc21a1c43a733f0969ae",
    "title": "时鸟",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "日出鸣布谷，月落鸣子规。",
      "一气之所感，彼亦不自知。",
      "架犁最晚至，适当农事时。",
      "丁壮戴星出，力作孰敢迟。",
      "鸣者既有警，闻者得以思。",
      "乃知失时辈，强聒终何为。",
      "百舌亦能言，今默乃其宜。",
      "我作时鸟篇，用继豳人诗。"
    ]
  },
  {
    "id": "2e89e42007d9cc2151a46befb212c178",
    "title": "齿发叹",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "乐天悲脱发，退之叹堕齿。",
      "吾年垂九十，此事已晚矣。",
      "发脱妨危冠，齿堕废大嚼。",
      "晨兴对清镜，何以慰寂寞。",
      "造物本无心，岂欲使汝衰。",
      "曷不望长空，两曜无停时。"
    ]
  },
  {
    "id": "2e89e42007d9cc21ae3538ec3a54f8ff",
    "title": "送春",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "新叶张翠幄，落花作红茵。",
      "山蔬旨且柔，家酿清而淳。",
      "以我垂老境，送此将归春。",
      "我固惜流年，春亦记陈人。",
      "江山处处佳，风月日日新。",
      "蹇驴度松冈，短楫横烟津。",
      "兰亭人已远，遗韵犹清真。",
      "却下木栅市，天风吹角巾。"
    ]
  },
  {
    "id": "2e89e42007d9cc2113af31ef73d7ca79",
    "title": "衰甚书感",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "发残不胜冠，齿堕欲废嚼。",
      "譬如亭皋木，秋至叶自落。",
      "岂惟形骸变，意气已非昨。",
      "床隅倚拄杖，壁上挂双屩。",
      "经旬不出户，薄饭羹藜藿。",
      "居然远霜露，因得养腰脚。",
      "年衰固应死，延促未可度。",
      "人之生实难，寿终固为乐。",
      "开卷思千载，阅世等六博。",
      "志士有蹈海，儒生亦投阁。",
      "何如酿浊醪，遇兴时独酌。",
      "半酣望青天，万事付一噱。"
    ]
  },
  {
    "id": "2e89e42007d9cc2196ff90d3c851e379",
    "title": "放言",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "酒熟固可喜，酒尽亦陶然。",
      "有客则剧谈，无客枕书眠。",
      "饥啜羹不糁，闲玩琴无弦。",
      "摘嗅砌下花，掬弄涧底泉。",
      "啄木抱蠹蘖，搏黍鸣桑颠。",
      "欣然为一笑，世故何足捐。",
      "无人骂郑虔，亦无嘲孝先。",
      "回顾三角童，吾与汝忘年。"
    ]
  },
  {
    "id": "2e89e42007d9cc21bba740ad1d22a842",
    "title": "晚步门外",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "槐叶已成阴，楸花亦离离。",
      "日暮门无人，迨我消摇时。",
      "左持漆园书，右挟栗里诗。",
      "风从湖面来，成此一段奇。",
      "石路虽甚狭，雅称拖筇枝。",
      "少顷山月明，照我角巾攲。"
    ]
  },
  {
    "id": "2e89e42007d9cc210bdcfc80d84fc179",
    "title": "夏夜",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "风便更漏明，室虚蚊蚋静。",
      "筋骸日益衰，厌事乐幽屏。",
      "清灯北窗下，突兀写孤影。",
      "进学无新功，赋诗聊自警。"
    ]
  },
  {
    "id": "2e89e42007d9cc21a2e621b2a771559d",
    "title": "瓮池",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "薶瓮东阶下，滟滟一石水。",
      "买鱼畜其间，鱍鱍三十尾。",
      "力微思及物，为惠止于此。",
      "无风水不摇，得志鱼自喜。",
      "涵泳藻与蒲，永不畏刀几。",
      "饭罢时来观，相娱从此始。"
    ]
  },
  {
    "id": "2e89e42007d9cc21cced6606eaefc8a0",
    "title": "北窗",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "晏婴长不满五尺，淳于饮能至一石。",
      "老无功名未足叹，滑稽玩世亦非昔。",
      "当年交友倾一时，谁料蓬门今寂寂。",
      "陈山李石千载士，早死当为天下惜。",
      "斯文显晦端有命，道悠运促非人力。",
      "我今稽山一老农，百岁不死知何益。",
      "后生可畏要有人，谁能隐若一敌国。",
      "狂言勿发心自惊，归卧北窗还默默。"
    ]
  },
  {
    "id": "2e89e42007d9cc21569d866e540473a0",
    "title": "暴雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "黑云如龙爪，白雨如博棋。",
      "老屋处处漏，此夕将何之。",
      "岂惟移床避，殆欲悬釜炊。",
      "扰扰舍中人，具食不以时。",
      "儿女乃可怜，赤脚啼午饥。",
      "语儿姑少忍，开霁会有期。"
    ]
  },
  {
    "id": "2e89e42007d9cc2157345aa815caf007",
    "title": "病起杂言",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "国不可以无菑眚，身不可以无疢疾。无菑之国乱或更速，无疾之身死或无日。",
      "昆夷猃狁无害于周之王，辟土富国无救于隋之亡。",
      "壮夫一卧多不起，速死未必皆羸尪。古来恶疾弃空谷，往往更得度世方。",
      "我年九十理不长，况复三日病在床。天公念之亦已至，儆戒不使须臾忘。",
      "起居饮食每自省，常若严师畏友在我傍。跻民仁寿则非职，且为老惫针膏肓。"
    ]
  },
  {
    "id": "2e89e42007d9cc21662d1e9d8f27a4ae",
    "title": "题望海亭亭在卧龙绝顶",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "瑞龙千丈何蜿蜒，苍鳞翠鬣翔江边。",
      "路逢镜湖乃下驻，玩珠不去知何年。",
      "七州元帅拥画戟，全家终日楼居仙。",
      "霜笳一曲入银汉，碧瓦万叠浮岚烟。",
      "其间望海最杰观，疏豁坐占蓬莱先。",
      "风云变化几席上，蛟鼍出没阑干前。",
      "手扪心房倚北斗，眼中万象俱森然。",
      "尚书唤客共领略，远坊十里闻管弦。",
      "从容赋诗出妙思，超绝欲拍微之肩。",
      "坐中有客垂九十，追逐无路空自怜。",
      "夜阑客散公归院，笙歌隐隐在半天。",
      "向来老客今何处，菱唱三更起钓船。"
    ]
  },
  {
    "id": "2e89e42007d9cc211fd9aaaf28e9f9bb",
    "title": "清暑",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "穿竹清我魂，散发吹我顶。",
      "虚窗听鸣蝉，小槛看汲井。",
      "扫地长物空，漱泉齿颊冷。",
      "厨人具浆粉，童子煮山茗。",
      "微云未必雨，且喜收树影。",
      "残书置不视，乐此清昼永。",
      "既夕即榜舟，门外绿千顷。",
      "世事何足论，平生慕箕颍。"
    ]
  },
  {
    "id": "2e89e42007d9cc2134de030fa7b6f78e",
    "title": "黄氏冲和堂",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "冲和堂中和气袭，堆笏满床群从集。",
      "宜州太史一纸书，百年笔墨犹山立。",
      "使君所学何超然，要是胸中不负天。",
      "王畿奉使才廿日，忠厚风流天下传。",
      "国家多事民力困，正要设施先百郡。",
      "但令一念与天通，河南南阳亦可问。"
    ]
  },
  {
    "id": "2e89e42007d9cc21569d866eede64534",
    "title": "暴雨",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "苍龙挂东南，夭矫拿万仞。",
      "虽然杂云气，爪尾略可认。",
      "明日暴雨来，继以雷大震。",
      "平地成江河，吞卷才一瞬。",
      "吾庐久倾坏，不压真堇堇。",
      "所欣憔悴中，一饱天不吝。",
      "馀功到场圃，草木皆绿润。",
      "萧然岸角巾，三叹抚庭楯。"
    ]
  },
  {
    "id": "2e89e42007d9cc21678890cc0695c152",
    "title": "连日作雨苦热",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "天地一气尔，阴阳司阖开。",
      "郁蒸以为雨，回薄以为雷。",
      "久郁无所泄，造化安在哉。",
      "方其欲雨时，虽天不能回。",
      "此岂降自天，其实有自来。",
      "所以屈宋辈，千载有馀哀。"
    ]
  },
  {
    "id": "2e89e42007d9cc211daff5f493583c1e",
    "title": "寓规三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "百疾皆有源，虽愚犹自知。",
      "惟其忽不念，所以悔莫追。",
      "微隙为无伤，一坏谁能支。",
      "宴安比鸩毒，先民不吾欺。"
    ]
  },
  {
    "id": "2e89e42007d9cc211daff5f431e51aad",
    "title": "寓规三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "分量各有穷，升龠不受斗。",
      "满盈靡怀惧，覆败乃自取。",
      "衣笥无复裈，食案有三韭。",
      "贫狭虽可嗤，比汝差耐久。"
    ]
  },
  {
    "id": "2e89e42007d9cc211daff5f4fe8a1c18",
    "title": "寓规三首",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "人生孰无疾，治疾惟欲瘳。",
      "疾瘳药不止，乃有过剂忧。",
      "节食戒属餍，养气常致柔。",
      "金丹无此功，往哉勤自修。"
    ]
  },
  {
    "id": "2e89e42007d9cc21e8bda9ba86ebcd21",
    "title": "昼睡",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "体中小不佳，惟睡可以休。",
      "睡美自成梦，去为万里游。",
      "万里游尚可，乃复有得丧。",
      "漂摇一叶舟，掀舞千重浪。",
      "午鸡忽惊起，向梦安在哉。",
      "童子解原梦，篝火具茶杯。"
    ]
  },
  {
    "id": "2e89e42007d9cc2101861a336801028e",
    "title": "得子虡濠上书",
    "authorName": "陆游",
    "authorId": "2e89e42007d9cc21c21002f4f7cade80",
    "dynasty": "宋",
    "content": [
      "日暮坐柴门，怀抱方烦纡。",
      "铃声从西来，忽得濠州书。",
      "开缄读未半，喜极涕泗俱。",
      "父子老惜别，况经患难馀。",
      "羁旅易生疾，霜露行载涂。",
      "思归虽甚苦，且复忍须臾。"
    ]
  }
]