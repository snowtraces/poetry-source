[
  {
    "id": "2e89e4208c67075a5a666cc13a71c837",
    "title": "北湖暮春十首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "洛红闻说烂如霞，应著青油密护遮。",
      "莫剪姚黄供老眼，使君头白懒看花。"
    ]
  },
  {
    "id": "2e89e4208c67075a5a666cc166394e16",
    "title": "北湖暮春十首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "韦郎诗淡少人传，贪看仙书不爱眠。",
      "闲磨小团新样月，拨灰重试古龙涎。"
    ]
  },
  {
    "id": "2e89e4208c67075a5a666cc1178094ee",
    "title": "北湖暮春十首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "西施乳白鱼供箸，樊素唇红果荐新。",
      "不恨江干春晼晚，旅庖犹是慰愁人。"
    ]
  },
  {
    "id": "2e89e4208c67075a5a666cc118abd001",
    "title": "北湖暮春十首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "落絮天慵草渐匀，最迟红药又成尘。",
      "苦无黄鸟能歌舞，连日春阴闷杀人。"
    ]
  },
  {
    "id": "2e89e4208c67075a5a666cc1387ff6c4",
    "title": "北湖暮春十首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "燕梁夫妇几时归，养得新雏总解飞。",
      "投老卜巢犹未定，可怜人不似乌衣。"
    ]
  },
  {
    "id": "2e89e4208c67075abe7478ae523b4d73",
    "title": "次韵元相题到花亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "从他白发三千丈，莫管人生七十稀。",
      "满载月明歌一曲，到花亭里醉中归。"
    ]
  },
  {
    "id": "2e89e4208c67075a435ccf4741b088e2",
    "title": "余手植木芙蕖数十本山亭之下比闻颇为群羊践履",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "春去无花伴白颠，旋栽红艳照霜前。",
      "髯郎莫剪柔柯去，留作秋风一醉眠。"
    ]
  },
  {
    "id": "2e89e4208c67075a48c82248b6c1ca89",
    "title": "送莹老住灌溪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "一年身寄水南村，谁把禅床一席分。",
      "去住随缘本无意，道人踪迹似孤云。"
    ]
  },
  {
    "id": "2e89e4208c67075a48c822488e5ae5f7",
    "title": "送莹老住灌溪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "竹坡无物可关怀，只有青山眼为开。",
      "未识灌溪真面目，烦君著句画将来。"
    ]
  },
  {
    "id": "2e89e4208c67075aaded5d5b9f74faa1",
    "title": "收",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黄梅雨熟汝辞家，数得秋风到藕花。",
      "书里悬知有归日，醉中不复问年华。"
    ]
  },
  {
    "id": "2e89e4208c67075aaded5d5b543d4a3c",
    "title": "收",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "庐峰今已卜菟裘，心共长江日月流。",
      "莫待西风雕绿草，速来随我上归舟。"
    ]
  },
  {
    "id": "2e89e4208c67075a308dea0efed4adf0",
    "title": "金山贯道人跨水作亭余为名以枕流亭成而仆欲去作二诗因以留别",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "闻说朱栏照眼新，一溪清浅共谁分。",
      "可怜桥下无情水，不遣龟鱼识使君。"
    ]
  },
  {
    "id": "2e89e4208c67075a308dea0e8b6f4762",
    "title": "金山贯道人跨水作亭余为名以枕流亭成而仆欲去作二诗因以留别",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "与师同是一山云，吹落江西却再分。",
      "聚散人生俱似梦，虎溪重过不烦君。"
    ]
  },
  {
    "id": "2e89e4208c67075ab8c23958d6d2c95e",
    "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必赪颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "先生自以滑稽雄，何事偷身入汉宫。",
      "跨鹤乘鸾本无定，安知不到此山中。"
    ]
  },
  {
    "id": "2e89e4208c67075ab8c23958d2f0b032",
    "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必赪颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生著酒满葫芦，醉上禅床不用扶。",
      "更把酡颜惊世俗，方知肉眼是凡夫。"
    ]
  },
  {
    "id": "2e89e4208c67075ab8c239581ce510d1",
    "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必赪颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "谁谓灵泉易感通，解令少妇却愁容。",
      "道人应为众生说，此事如何著得侬。"
    ]
  },
  {
    "id": "2e89e4208c67075a5dc5c19fb575e42c",
    "title": "游香岩一小室甚温",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "鹊尾烟横不卷帘，莫嫌好客坐无毡。",
      "道人此室知何用，留与衰翁听雪眠。"
    ]
  },
  {
    "id": "2e89e4208c67075a1fbd4757734d1f20",
    "title": "晓发永城",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "跨鞍不作永城留，马上烟销霁色浮。",
      "便恐匡庐来入望，此行今日是江洲。"
    ]
  },
  {
    "id": "2e89e4208c67075a527bd27174671ebf",
    "title": "九江初识水仙二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "七十诗翁鬓已华，平生未识水仙花。",
      "如今始信黄香错，刚道山矾是一家。"
    ]
  },
  {
    "id": "2e89e4208c67075a527bd271a57aedc5",
    "title": "九江初识水仙二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "天香不染麝煤烟，家近龙宫宝藏边。",
      "世上铅华无一点，分明真是水中仙。"
    ]
  },
  {
    "id": "2e89e4208c67075a98034c36213069d0",
    "title": "新作布裘二绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "青裘短袂瘦躯长，拄杖横担古锦囊。",
      "变尽形容人不识，家僮应怪贺知章。"
    ]
  },
  {
    "id": "2e89e4208c67075a98034c3655ef3e5f",
    "title": "新作布裘二绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "少日无心佩紫囊，一生裘葛是衣裳。",
      "但知野服寻山便，不学唐装又晋装。"
    ]
  },
  {
    "id": "2e89e4208c67075a48a0107a19b606a7",
    "title": "读司马长卿传",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "扬雄新著草元书，却笑相如赋子虚。",
      "借使曲终方奏雅，比君符命复何如。"
    ]
  },
  {
    "id": "2e89e4208c67075a63fa123e8885d71d",
    "title": "纸帐二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "雪帐垂空万事休，醉来高枕竹猫头。",
      "不知金谷园中障，输与侬家几百筹。"
    ]
  },
  {
    "id": "2e89e4208c67075a63fa123e5d491f66",
    "title": "纸帐二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "荆王翠羽衾中梦，太尉销金帐里歌。",
      "若以道人银色界，虽无欢笑亦无魔。"
    ]
  },
  {
    "id": "2e89e4208c67075a28834fec51301ece",
    "title": "题陈大卿三径堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "一身和影共婆娑，看尽人间两鬓皤。",
      "要好只销长闭户，便开三径已为多。"
    ]
  },
  {
    "id": "2e89e4208c67075aa98034902ff7860f",
    "title": "雨中读韩致光诗偶池上鹿葱盛开因效其体",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "曲栏干外水平阶，池上朱扉绕翠苔。",
      "燕子飞来人不到，鹿葱花在雨中开。"
    ]
  },
  {
    "id": "2e89e4208c67075aa9803490b5edab11",
    "title": "雨中读韩致光诗偶池上鹿葱盛开因效其体",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "雕尽朱颜白尽头，种花本为欲忘忧。",
      "谁知花上风和雨，添得周郎一段愁。"
    ]
  },
  {
    "id": "2e89e4208c67075a48dd0c15df96a72b",
    "title": "天申节日谒告不赴赞祝拟王仲初",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "小臣拜祝奉千秋，敕赐宫花忆满头。",
      "今日江边揩病眼，五云常望帝王州。"
    ]
  },
  {
    "id": "2e89e4208c67075a48dd0c15e63a0765",
    "title": "天申节日谒告不赴赞祝拟王仲初",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "吾皇一出万方春，自合倾心祝至尊。",
      "乞得养疴闲地禄，此生尺寸是君恩。"
    ]
  },
  {
    "id": "2e89e4208c67075a966a105292ba64ee",
    "title": "题画蛱蝶小扇",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "花里飞来粉翅疏，香罗扇上得形模。",
      "只缘容易无人爱，但说滕王蛱蝶图。"
    ]
  },
  {
    "id": "2e89e4208c67075a695c002fa8ad2e8b",
    "title": "题小扇",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "小扇题诗墨色新，碧纱囊剪藕丝匀。",
      "月团常在纤纤手，不用流苏拂暗尘。"
    ]
  },
  {
    "id": "2e89e4208c67075ab8f7e50bdf4ea58d",
    "title": "池莲初著数花",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "数枝临水见纤娥，新采红蓝染袜罗。",
      "传语薰风莫吹去，且容留眼看微波。"
    ]
  },
  {
    "id": "2e89e4208c67075ac4b73214e23f9a40",
    "title": "祁居之见过仆出未归明日作二诗为谢",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "家近平湖草树青，几年于此寄高情。",
      "有时亦为衰翁出，谁道庞公不入城。"
    ]
  },
  {
    "id": "2e89e4208c67075ac4b732149eb43022",
    "title": "祁居之见过仆出未归明日作二诗为谢",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "不见前贤畏后生，一闻君语为心倾。",
      "何时却约高轩过，重听门人说老成。"
    ]
  },
  {
    "id": "2e89e4208c67075a1fa9f6657302314b",
    "title": "仆所居盖濓溪先生之故基也有井清甘而寒先生尝以比谷帘今为路人所汲余尝为作亭号濂溪泉而",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山下清泉古甃寒，百年谁为发幽潜。",
      "可怜昔日供茶鼎，曾与先生当谷帘。"
    ]
  },
  {
    "id": "2e89e4208c67075aca9e6f8cce335b0f",
    "title": "梦行西湖梅花下",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "久把西湖作故乡，至今清梦到湖傍。",
      "分明昨夜经行处，一色梅花十里香。"
    ]
  },
  {
    "id": "2e89e4208c67075aca9e6f8cd7b76db3",
    "title": "梦行西湖梅花下",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "春云收尽忽斜阳，梦里梅花带雨香。",
      "却上小舟谁是伴，回头只有棹船郎。"
    ]
  },
  {
    "id": "2e89e4208c67075aada0c04bec8e28fa",
    "title": "食芡有感二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "鸡头子熟客新尝，流落空嗟各异乡。",
      "红线绿荷香里梦，十年灯火记钱塘。"
    ]
  },
  {
    "id": "2e89e4208c67075aada0c04b536949f5",
    "title": "食芡有感二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "翻香引睡一胡床，剥芡寻诗度日长。",
      "若得长闲了无事，人生如此亦何妨。"
    ]
  },
  {
    "id": "2e89e4208c67075afa40a76aeda9729b",
    "title": "夜闻骤雨枕上二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "星斗阑干云翳销，黄昏犹未有微飙。",
      "谁将枕上三更雨，卷作钱塘八月潮。"
    ]
  },
  {
    "id": "2e89e4208c67075afa40a76a2d2de564",
    "title": "夜闻骤雨枕上二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山南未作小徘徊，坐想奔流万壑雷。",
      "三峡桥边风雨样，先将此谶入诗来。"
    ]
  },
  {
    "id": "2e89e4208c67075abc02a396415b5570",
    "title": "次韵郭元寿泊舟琵琶亭下夜闻吹箫",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "舟在琵琶旧日亭，玉箫更弄月微明。",
      "湓江故事新歌曲，便是香山此夜情。"
    ]
  },
  {
    "id": "2e89e4208c67075a30bf07aaa586d653",
    "title": "哭刘元素",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "前度刘郎迹已尘，交亲零落倍伤神。",
      "桃花句好人何在，忍看风摇燕麦春。"
    ]
  },
  {
    "id": "2e89e4208c67075a30bf07aa7ae12f79",
    "title": "哭刘元素",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "日饮无何自醉醒，平生种种是真诚。",
      "不须私作门人谥，君亦从来苦畏名。"
    ]
  },
  {
    "id": "2e89e4208c67075a30bf07aabf95e7cc",
    "title": "哭刘元素",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "中郎已老元无子，灵运为僧只在家。",
      "斗酒只鸡吾欲哭，不知谁为作侯芭。"
    ]
  },
  {
    "id": "2e89e4208c67075ae65d9074914b40e0",
    "title": "哭吴与行二绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "李广平生竟不侯，功名看得鬓霜秋。",
      "学无西洛时难偶，人似南金价未酬。"
    ]
  },
  {
    "id": "2e89e4208c67075ae65d907497e9509d",
    "title": "哭吴与行二绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "投笔文场日未西，春蚕食饱速于飞。",
      "充庭不是无前列，从此元江九肋稀。"
    ]
  },
  {
    "id": "2e89e4208c67075a6eb8f67a22b7ffdd",
    "title": "戏作小诗用少陵事",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "百尺寒松老干枯，韦郎笔妙古今无。",
      "何如莫扫鹅溪绢，留取天吴紫凤图。"
    ]
  },
  {
    "id": "2e89e4208c67075a30bebe7a55d37e95",
    "title": "五月二十四日避暑东寺折简邀子容不至",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "凉飙呼不来，恶热苦难避。",
      "城南有佳人，相望隔秋水。",
      "愿言倚琼瑶，相携谢簪履。",
      "花木通禅房，茶瓜供幽事。",
      "君方从簿书，相仍日填委。",
      "咫尺如参商，况乃在千里。",
      "日暮殊未来，清风为谁起。"
    ]
  },
  {
    "id": "2e89e4208c67075a51e1f727ec1f4fc5",
    "title": "次韵元素对雪十韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "云冻风仍急，天低雪未收。",
      "山寒飞鸟绝，江晚一蓑幽。",
      "晓树梅初放，风帘絮自投。",
      "孤鶱迷远鹤，痴立看饥鸥。",
      "枥马归鞍速，韝鹰猎羽遒。",
      "连城理睥睨，千骑冷貔貅。",
      "何处回兰棹，谁人拥钓裘。",
      "闭门怜我病，得句付君搜。",
      "上瑞书三白，登年在九秋。",
      "何当明月夜，同作广寒游。"
    ]
  },
  {
    "id": "2e89e4208c67075aa3cf3a067b8104fc",
    "title": "赵丞家野堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "近喜崔斯立，新成背郭堂。",
      "傍崖深置屋，唤客小飞觞。",
      "稍遣花经眼，频移竹过墙。",
      "官清公事少，梦熟鸟声长。",
      "藤倚樛枝瘦，芸翻乱叶香。",
      "骑曹休问马，聱叟漫为郎。",
      "丘壑胸中事，乾坤醉处乡。",
      "人间一游戏，出处两俱忘。"
    ]
  },
  {
    "id": "2e89e4208c67075a93c7229adae7b587",
    "title": "送吕右丞罢镇宛陵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "汉室承平久，侯邦拱卫尊。",
      "勋华垂日月，展错动乾坤。",
      "开辟规模大，纷更制作繁。",
      "民劳箕敛日，虏痛凿空痕。",
      "鸣镝侵榆塞，穹庐指凤阍。",
      "羽书飞始急，鱼鼎沸初浑。",
      "内禅皇图远，春宫晓日暾。",
      "群妖悉菹醢，黄发半腾鶱。",
      "公入登丞辖，忠称自諌垣。",
      "论思知蹇蹇，属意本元元。",
      "蠖濩资扶掖，奇庬力引援。",
      "犬羊盟易失，虎兕敌仍存。",
      "转战知何已，风尘忽再昏。",
      "仓皇趋帐殿，奔北弃弓鞬。",
      "倾日心应折，瞻天眼欲眢。",
      "徽音求太姒，基命本姜嫄。",
      "大物归明辟，苍生荷国恩。",
      "推符迎代邸，结绶拥尧轩。",
      "灞上真人出，涂山万国奔。",
      "回天功不世，徙突事堪论。",
      "已复安西土，犹烦护北门。",
      "要须调鼎手，为洗泣隅冤。",
      "万杵坚城垒，千兵列戍屯。",
      "贼锋忧寇钞，原燎畏烧燔。",
      "坐啸初何事，渠凶不足吞。",
      "持平本宽大，馀事到平反。",
      "论说波澜阔，提携礼数蕃。",
      "时悬徐孺榻，亦置穆生樽。",
      "有客安圭筚，忘机在鸟猿。",
      "疾驰看騕袅，妙琢愧玙璠。",
      "始下横经帐，还攀欲去辕。",
      "月楼空窈窕，风旆舞缤翻。",
      "竹帛勋猷著，丝纶诏册温。",
      "磻溪未容老，琳馆且辞烦。",
      "閟计今犹在，忠怀不易谖。",
      "白麻终拜相，左衽待称藩。",
      "巨蠹消奸宄，良农植本根。",
      "抗章陈上策，补衮要嘉言。",
      "镇薄敦流俗，疏壅究治源。",
      "微生有荣耀，洗眼在山樊。"
    ]
  },
  {
    "id": "2e89e4208c67075a28853c26202d7079",
    "title": "读外舅高晋翁诗集",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "结发论人物，倾心慕老成。",
      "扫门嗟齿暮，洗眼失冰清。",
      "心苦弹冠懒，名应脱屦轻。",
      "眼高空尔辈，醉熟自平生。",
      "长啸苏门冷，微颦下蔡倾。",
      "千兵森武库，五字筑诗城。",
      "鲍谢篇章丽，阴何句法精。",
      "聱牙徒自放，贞耀复谁旌。",
      "草露功名薄，春云岁月更。",
      "鸭头江自绿，马鬣墓还平。",
      "踪迹荆襄在，文华剑佩荣。",
      "尘编愁独把，清泪一纵横。"
    ]
  },
  {
    "id": "2e89e4208c67075a4741478878786354",
    "title": "次韵黄子才野步饭怀禅师道场",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "闻说寻山屐，闲穿近郭村。",
      "眼明山净绿，心爱水清喧。",
      "幽事付馀日，狂歌终放言。",
      "地经殊代远，名为老僧存。",
      "境胜醒朝梵，蔬甘饱夕飧。",
      "僧应只灵运，客或是文园。",
      "觅句闻吴咏，投文吊楚魂。",
      "梦时惊远籁，背喜曝微暾。",
      "历井窥云窟，穷山绕石根。",
      "蹇驴当复跨，促席未容温。",
      "儿辈休嗤点，吾曹自引援。",
      "浊醪聊共把，蠹简付重论。",
      "归和山中句，挑灯老眼昏。"
    ]
  },
  {
    "id": "2e89e4208c67075aea86842d58c0be6f",
    "title": "归自须江泊舟于湖舟中书事",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "一自胡尘起，飘零十载过。",
      "危情窘荆棘，老眼暗干戈。",
      "草草真聊尔，栖栖可奈何。",
      "功名麟阁晚，兴在鹿门多。",
      "避地依淮浦，伤心听楚歌。",
      "边烽明夕峤，戍鼓击寒波。",
      "江控曹公坞，山连冶父坡。",
      "凭高怀更远，吊古事应讹。",
      "久客横归棹，长年着短蓑。",
      "风高饱帆腹，潮稳转山阿。",
      "渐喜乡音似，还成醉脸酡。",
      "凄凉想茅屋，留滞厌江沱。",
      "井邑疏星火，津亭长薜萝。",
      "连樯自来往，坏壁本嵯峨。",
      "蜂目今何在，黄须迹巳磨。",
      "馀生能几屐，急景付飞梭。",
      "岁熟如堪隐，诗成可自哦。",
      "平生南亩愿，无地与婆娑。"
    ]
  },
  {
    "id": "2e89e4208c67075a9cb696788b25830f",
    "title": "次韵道卿咏雪约遵欧阳文忠公令不得用鹤玉洁白等字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "鲁史书平尺，王春喜可占。",
      "弄寒初照砌，逐吹旋萦帘。",
      "水远还迷望，山高遂失尖。",
      "欺梅时满树，妒舞或陵襜。",
      "鹊冻痴如梦，儿娇喜欲拈。",
      "人应横短棹，谁且卧穷阎。",
      "壮士知何畏，衰翁亦懒觇。",
      "打窗时蔌蔌，拂帽更纤纤。",
      "兽炭寒仍在，驼裘晚自添。",
      "鹧鸪茶碗酽，鹦鹉酒杯甜。",
      "岁事新愁破，诗章旧令严。",
      "遥思庾楼夜，万里一寒蟾。"
    ]
  },
  {
    "id": "2e89e4208c67075ad2151a9d30b6a1af",
    "title": "皇帝亲祀高禖十五韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "历欲绵洪祚，郊宜筑巨台。",
      "有司修祝册，天子祭高禖。",
      "意与群情合，春随上瑞来。",
      "翠舆瞻玉座，桂酒奠金罍。",
      "喜色回中壸，欢声入九垓。",
      "熊罴占已兆，弧矢射将催。",
      "异礼关宗社，馀波被草莱。",
      "灵基千岁永，玉叶万枝开。",
      "制度新仪著，歌诗旧典该。",
      "鲁侯徒复宇，后稷始封邰。",
      "帝德应先格，天心亦易回。",
      "至诚参造化，妙响疾风雷。",
      "历数周家久，封疆汉地恢。",
      "山河今壮矣，瓜瓞信悠哉。",
      "准拟螽斯咏，微臣愧不才。"
    ]
  },
  {
    "id": "2e89e4208c67075af0bfa3ed8347bea3",
    "title": "绍兴丙寅岁当郊祀积雨弥月已而大雪前事之夕雪霁月出越翌日天宇开霁日色晏温天子乃躬祀于郊丘赋诗二十韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "宝历三千岁，龙飞二十春。",
      "胡弓不窥月，塞马自无尘。",
      "礼乐湮沦久，君臣制作新。",
      "诚心躬庙飨，大祀肃郊禋。",
      "密雪埋群嶂，凝阴翳上旻。",
      "九枝腾晓日，万骑出严宸。",
      "辇路晴沙软，宫城宿雾匀。",
      "崇坛方肇造，苍璧遂前陈。",
      "秀色霜明俎，华滋露湿裀。",
      "馨香登秬黍，茧栗荐黄犉。",
      "月引笙箫度，风传赞祝频。",
      "依稀望璇极，仿佛降天神。",
      "皎皎星垂象，沉沉夜向晨。",
      "一人宣玉册，百执奉朝绅。",
      "欲识苍穹意，当知肸蚃臻。",
      "历年绵圣祚，敷锡惠斯民。",
      "回驾苍龙阙，旋军羽卫屯。",
      "拜恩元老重，沛泽万方均。",
      "盛世无遗典，中华有圣人。",
      "书生亦何幸，奔走缀祠臣。"
    ]
  },
  {
    "id": "2e89e4208c67075a789d48c64e1e98b8",
    "title": "染衣亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "闻说郊居胜，新穿五亩池。",
      "暗通山窈窕，深住碧涟漪。",
      "惊起红鸂鶒，吹翻绿荔枝。",
      "雨添衣色秀，波渡袜尘迟。",
      "照眼谁重唾，临流自可诗。",
      "水清鱼莫种，秋近荻须移。",
      "剩欲添风月，何妨更渺弥。",
      "却怜韩吏部，埋瓮作痴儿。"
    ]
  },
  {
    "id": "2e89e4208c67075a6ed3deaa009cc7d8",
    "title": "玉井桥",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "水满双鸳沼，花开玉井莲。",
      "亭浮幽渚外，人渡小桥边。",
      "白羽参差在，跳珠次第圆。",
      "风高与芬馥，露重借嫣妍。",
      "青板钓鱼老，朱栏听雨眠。",
      "时从客容与，宁借鹭联拳。",
      "何日回征棹，归来赋短篇。",
      "共邀池上月，同看水中天。"
    ]
  },
  {
    "id": "2e89e4208c67075aa2606f987710d0d0",
    "title": "拟省题桂林一枝诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "晋祚传千载，贤科重一时。",
      "拟横金殿栋，先剪桂林枝。",
      "月窟根盘壮，烟岩雨露滋。",
      "孤芳宁有种，凡木自多姿。",
      "臃肿樗空大，风流柳漫垂。",
      "惟应太邱令，功德季方知。"
    ]
  },
  {
    "id": "2e89e4208c67075a0edf6f8149b3df9b",
    "title": "秦观文生日诗三十韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "宝祚开苍箓，炎精表赤符。",
      "乾坤归圣统，廊庙得真儒。",
      "事借帷筹定，颠从漏刻扶。",
      "兵销九节度，仪肃五单于。",
      "意与神明会，功知传记无。",
      "公师隆化道，嗣相恊神谟。",
      "世业垂馀庆，天心究永图。",
      "貂冠亲日月，玉座接都俞。",
      "自可均调鼎，犹谦谢秉枢。",
      "槐庭何日见，绣衮几时纡。",
      "大府连甍栋，翔鸾踵步趋。",
      "侏离将入贺，象寄尽交孚。",
      "光耀三台宿，喧腾百雉都。",
      "传呼凤尾诺，导从火城驱。",
      "隔坐恩由占，同朝礼固殊。",
      "位虽仍亚保，望久在中区。",
      "艺籍明经殿，文星照石渠。",
      "诸生咨典故，列辟奉规摹。",
      "往岁方平难，斯民稍避胡。",
      "大臣俱宿德，四海尽夷涂。",
      "效已知无敌，天应信不诬。",
      "他年各安堵，此日记垂弧。",
      "云篆祈千载，霞浆赐百壶。",
      "中人传诏旨，东阁拥金朱。",
      "旧物归龙榜，欢声彻海隅。",
      "一门天为喜，万里物皆苏。",
      "寒士勤推毂，和春入朽株。",
      "恩尝蒙草木，才不补唐虞。",
      "只有祈年颂，持为报德珠。",
      "第惭床下拜，云峤隔江湖。"
    ]
  },
  {
    "id": "2e89e4208c67075af2c939202476f924",
    "title": "吹台曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "天门玉钥双龙开，霓旌羽盖天上来。管弦嘈杂入霄汉，美人侍燕黄金台。",
      "羽觞行酒欢未足，燕姬成行列红玉。梁王半醉起更衣，夜按玉箫亲度曲。",
      "曲终举袂俱争妍，拜舞樽前称万年。三山玉女朝群仙，当时弄玉飞上天，至今台下草如烟。"
    ]
  },
  {
    "id": "2e89e4208c67075a99689a32f4dcf3c7",
    "title": "越台曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "玉颜如花越王女，自小娇痴不歌舞。嫁作江南国主妃，日日思归泪如雨。",
      "江南江北梅子黄，潮头夜涨秦淮江。江边雨多地卑湿，旋筑高台匀晓妆。",
      "千艘命载越中土，喜见越人仍越语。人生脚踏乡土难，无复归心越中去。",
      "高台何易倾，曲池亦复平。越姬一去向千载，不见此台空有名。"
    ]
  },
  {
    "id": "2e89e4208c67075ab0ada1225adb6302",
    "title": "巫山曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "楚宫夜半旌旗动，晓逐君王猎云梦。",
      "君王醉挽金仆姑，笑射双雕落飞鞚。",
      "霜风猎猎吹白羽，狨鞍下时日未午。",
      "天上台高翠被寒，雨湿烟霏梦神女。",
      "行云飞去不可留，却望阳台无处所。",
      "魂凝睇远烟凄迷，猿啼巫峡东复西。",
      "江边猎火一万炬，貂裘醉拥君王归。",
      "章华千门复万户，侍女焚香迎辇步。",
      "君心谁能念旧恩，忍泪悲啼不成语。",
      "愿寿君王一万年，常向阳台梦云雨。"
    ]
  },
  {
    "id": "2e89e4208c67075a7eb6070a6268ef92",
    "title": "白苎歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "大垂手，小垂手，江南白苎世希有。",
      "吴姬十指玉纤纤，白苎新裁舞衣袖。",
      "秋江四面绕吴宫，吴宫霜橘树树红。",
      "吴王夜燕不知晓，但见红日升曈昽。",
      "美人低鬟复回袖，持酒献君上君寿。",
      "人生得意不行乐，白日如梭夜催昼。",
      "吴山依旧吴江清，离宫故苑难为情。",
      "不知谁遣南山鹿，还向姑苏台下行。"
    ]
  },
  {
    "id": "2e89e4208c67075afcd92e36593778d0",
    "title": "五杂俎",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五杂俎，垄头水。往复来，玉关骑。不得已，从士子。"
    ]
  },
  {
    "id": "2e89e4208c67075a4c50fa7f4316e13e",
    "title": "荔枝香",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "千秋节当八月五，御楼卷帘看马舞。",
      "黄衫玉带分两行，绣衣宫人击雷鼓。",
      "梨园法曲凄且清，相传犹是隋家声。",
      "宜春北院蛾眉小，初按新声未有名。",
      "侍女焚香跪瑶席，更看真妃作生日。",
      "恰值南方驿使来，旋采风枝露犹湿。",
      "当时盛事人争传，荔枝香曲是新翻。",
      "宫中行乐事亦秘，此曲不许人间闻。",
      "马嵬梦断香尘息，满山荔子无人摘。",
      "却归西内冷如冰，一听遗音泪空滴。"
    ]
  },
  {
    "id": "2e89e4208c67075a63bb86e28d8ab7bc",
    "title": "武溪深",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五溪妖蛮盘瓠种，穴狐跳梁恃馀勇。",
      "汉庭老骥闻朔风，两耳如锥四蹄踊。",
      "南方毒雾堕跕鸢，五溪溪深军不前。",
      "健儿六月半病死，欲渡五溪无渡船。",
      "将军誓死心独苦，本为官家诛黠虏。",
      "谁知君侧有谗徒，刚道将军似贾胡。",
      "人生富贵一衰歇，会令薏苡成明珠。",
      "祁连高结卫青冢，文渊稿葬无人送。",
      "至今行客武溪傍，谁为将军一悲恸。"
    ]
  },
  {
    "id": "2e89e4208c67075a2ba4f6ee391ae7dc",
    "title": "公无渡河",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "清江漫漫日夜流，江边无风人自愁。冯夷击鼓河伯怒，蛟龙掉尾鱼吞舟。",
      "人生一死亦难处，何不相从听媪语。公无渡河公自苦，人心险过山嵯峨，豺狼当路君奈何。",
      "劝君收泪且勿歌，世间平地多风波。"
    ]
  },
  {
    "id": "2e89e4208c67075a5844d02011ca7e74",
    "title": "饮马长城窟行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长安城边边地永，万里沙场地无井。秦人掘土土作城，城下窟深胡水冷。",
      "汉家将军号都护，西征上陇寒日暮。野驼跑水无处寻，饮马长城窟边去。",
      "长城窟，古来战死多白骨。征人半作马下尘，犹向阴山斗驰突。",
      "去时胡天霜雁鸣，归见玉关春草生。将军功高封列城，斗死伍符无姓名。"
    ]
  },
  {
    "id": "2e89e4208c67075a2bf6c06fae238f6d",
    "title": "金铜",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "武皇开疆三万里，滇池初穿柏梁起。",
      "更铸仙人承露盘，万岁千秋奉天子。",
      "当时谩说邜金刀，谁知更有当涂高。",
      "铜雀台高阿瞒死，八方才人闹如蚁。",
      "玉井绮栏心未厌，犹取金仙着前殿。",
      "金仙辞汉忆汉主，登车殷勤垂玉箸。",
      "独捧金盘出故宫，回头忍看咸阳树。",
      "魏宫群臣眼亲见，朝着魏冠暮归晋。",
      "可怜长安肉食儿，不如顽铜犹有知。"
    ]
  },
  {
    "id": "2e89e4208c67075a5b0fd3ef1dc6ca3e",
    "title": "日出东南隅行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "春风淡荡春云浅，陌上柔桑青宛宛。",
      "青天易雨亦易晴，吴蚕催眠欲成茧。",
      "罗敷采桑南陌头，翠鬟皴鬌光欲流。",
      "罗襦吹香白玉佩，青丝络笼黄金钩。",
      "君王年少如秋水，欲学鸳鸯对飞起。",
      "赠君身上双明珰，结君同生亦同死。",
      "罗敷敛衽前致词，词多慷慨中含悲。",
      "念言夫婿良家子，委身结发为夫妻。",
      "人生匹配各有偶，愿逐狗走随鸡飞。",
      "江水可竭山可移，妾心皎皎君当知。"
    ]
  },
  {
    "id": "2e89e4208c67075a305ecd061fbb7cf7",
    "title": "乌夜啼",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黄门急诏下，趣封南郡王。鸾辂俨且深，班剑列成行。",
      "建以左纛旆，树以羽葆幢。骨肉厚恩义，门户生辉光。",
      "分封得大国，四境弥土疆。那知以嫌猜，将身触嗔怒。",
      "徵我还上都，令我不得住。夺我封侯印，被我五两组。",
      "低头屏气息，对客不敢语。红窗昏夜灯，白泪堕秋雨。",
      "郁郁两大树，依依近墙宇。鸦鸦枝上啼，腷腷振两羽。",
      "沉沉夜未央，紞紞方三鼓。侍儿闻之喜，揽衣中夜起。",
      "起敲斋閤门，秉烛具肴旨。再拜前致词，灵乌未可鄙。",
      "吾闻乌夜啼，霈泽覃万里。杲杲方平旦，使者已在门。",
      "官家有诏书，为君敦厚恩。旧愤知己释，徙封意增勤。",
      "客有鲍书记，当代称能文。命作啼乌曲，乐府传清芬。",
      "人生欲富贵，生身恨不早。富贵岂不好，危机亦难蹈。",
      "古来兄弟间，生死在一朝。煮豆然豆豆叶焦，灵乌莫厌声哓哓。"
    ]
  },
  {
    "id": "2e89e4208c67075a7a82f77a0aa47326",
    "title": "上之回",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "汉宫三十六，复道高崔嵬。",
      "皇情极游豫，警跸北之回。",
      "苍螭挟龙辀，风伯清路埃。",
      "羽卫森戛击，玉舆久徘徊。",
      "青娥绝望幸，故宫秋叶催。",
      "举头望霄汉，白露零玉阶。"
    ]
  },
  {
    "id": "2e89e4208c67075aedc2de59b3c850f6",
    "title": "得宝子",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "蓬莱宫中春草绿，君王无事欢不足。",
      "宜春北院小蛾眉，日日霓裳按新曲。",
      "侍女倾心复尽计，歌舞君前不如意。",
      "今年新得太真妃，从此龙颜不胜喜。",
      "望春楼下纥那歌，枉说扬州古铜器。",
      "梨园乐府两部齐，尽歌乐府新歌词。",
      "君门谁道九重远，岁久欢声闻远夷。",
      "渔阳万骑仓黄入，帐中妃子吞声泣。",
      "当时掌上不忍看，玉骨埋时烟雨湿。",
      "属车尘远空邮亭，邮亭牧竖嗟娉婷。",
      "凌波袜在香未绝，万人争看俱伤情。",
      "一朝持入咸阳市，空得千金贾客惊。"
    ]
  },
  {
    "id": "2e89e4208c67075a709e13ea8e635fa9",
    "title": "昭君行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "汉宫侍女知几千，争妍取宠俱可怜。",
      "谁知恩爱托画手，黄金买得昭阳眠。",
      "昭君自恃玉颜好，未信光阴镜中老。",
      "不知万里嫁胡儿，憔悴蛾眉葬秋草。",
      "忆得昭君初嫁时，含羞忍泪无人知。",
      "胡天漫漫沙漠远，空抱琵琶说别离。",
      "捐金得宠固可耻，委身胡酋不如死。",
      "世间妍丑何曾分，自古贤愚亦如此。"
    ]
  },
  {
    "id": "2e89e4208c67075a73b2b4283f1ae737",
    "title": "乌飞曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江云欲雪江风吹，王敦城头乌夜啼。云深月暗风转急，惊乌绕树无安枝。",
      "狂风忽来飞不定，夜半无巢何所依。情知天公有风雨，何不结巢高树栖。",
      "君不见秦氏庭中双桂美，庭乌生雏八九子。乌生岂不念高飞，托君庭阴飞不起。",
      "那知君家轻薄儿，弹丸脱手两翅垂。无巢悔不巢巍巍，有巢悔不常高飞，人生祸福难豫期。"
    ]
  },
  {
    "id": "2e89e4208c67075a52e62b1d7602e3d5",
    "title": "秋兰词",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "艺兰当九畹，兰生香满路。",
      "纫君身上衣，光明夺缣素。",
      "孤芳一衰歇，凋零湿秋露。",
      "佩服得君子，亦足慰迟暮。",
      "采摘良不辞，新枝忽成故。",
      "向来桃李场，红颜照当户。",
      "纷纷自芳菲，荣枯复谁顾。"
    ]
  },
  {
    "id": "2e89e4208c67075a2a6eca80d25cac3a",
    "title": "金错刀",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "美人临晓镜，睡足含春娇。",
      "手持白玉尺，睥睨金错刀。",
      "欲将双彩凤，对飞宫锦袍。",
      "谁知游冶郎，经年事游遨。",
      "但知山上山，不说大刀头。",
      "君看良家子，尽属六郡豪。",
      "一朝著铠甲，万里随炊刁。",
      "家人剪春衫，欲寄道里遥。",
      "缄封望绝塞，蓬首时自搔。",
      "荡子会当归，行人日儦儦。",
      "别去隔生死，不保夕与朝。",
      "寄言楼中妇，清泪且当收。",
      "犹胜作征衣，远寄边城秋。"
    ]
  },
  {
    "id": "2e89e4208c67075abc0699b2b14e82af",
    "title": "湖阴行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "石头城南五马渡，一马成龙上天去。",
      "晋家天子再御朝，洛阳胡骑空无数。",
      "当时枉道马与王，高官饱食丰豺狼。",
      "车前已赐兰斑物，江上空馀剑戟场。",
      "日光射天惊贼垒，封豖长蛇梦中起。",
      "仓皇只欲玩遗鞭，谁信龙媒已千里。",
      "黄须有智人岂知，不料将军未死时。",
      "着新脱故真是贼，白犬下啮天应迟。",
      "谁道晋朝公与相，不及金谷园中儿。"
    ]
  },
  {
    "id": "2e89e4208c67075a54d2f738da9f3d2c",
    "title": "隋渠行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黄榆落尽河水冰，隋渠两岸无人行。",
      "雪花漫天大如掌，北风吹马南人惊。",
      "县官藏冰避炎热，健儿凿冰手流血。",
      "安得身随花石官，当路谁人敢呵喝。",
      "黄流千里冻彻底，舳舻相仍冻衔尾。",
      "天公便合回阳和，桃花水暖流春波。",
      "望春楼上天颜喜，齐声争唱纥那歌。"
    ]
  },
  {
    "id": "2e89e4208c67075a5e9bfc4536696689",
    "title": "拟客从远方来",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "客从远方来，遗我故人书。",
      "故人久别离，一别万里馀。",
      "相望不相见，各在天一隅。",
      "感君殷勤意，字字如明珠。",
      "上陈昔欢乐，次问今何如。",
      "昔别俱少年，老大今苍须。",
      "良时不我与，岁月空踌躇。",
      "馀生如梦寐，尺素徒卷舒。",
      "为我谢故人，远致双鲤鱼。",
      "恨无木瓜篇，报君以琼琚。"
    ]
  },
  {
    "id": "2e89e4208c67075a78b2695516397942",
    "title": "拟青青河畔草",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "四序相推迁，日月倏已逝。",
      "春风入猗兰，光艳照罗绮。",
      "一朝霜雪至，容华苦憔悴。",
      "佳人惜朱颜，结缡奉君子。",
      "安知远征途，中道成弃置。",
      "昔持鸳鸯锦，裁成合欢被。",
      "今织回文机，中有相思字。",
      "相思日夜切，尺书无雁寄。",
      "谁能知妾心，脉脉含远意。"
    ]
  },
  {
    "id": "2e89e4208c67075a4b442922efa193b2",
    "title": "拟燕赵多佳人",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "沙丘有馀风，赵女多跕纚。",
      "燕丹养勇士，后宫出女子。",
      "至今馀倡优，吹弹满都市。",
      "佳人北方来，倾城尽风靡。",
      "妙舞萦纤腰，清歌发皓齿。",
      "一歌四座欢，再歌宾客起。",
      "回眸与目成，哀弦忍重理。",
      "愿为双飞燕，与君共栖止。",
      "人生不行乐，岁月如流水。"
    ]
  },
  {
    "id": "2e89e4208c67075ac216a8f279e41ac4",
    "title": "拟梁父吟",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "驾言方北征，遵彼淮阴路。",
      "悠悠墟落间，中有淮阴墓。",
      "将军蕴奇略，功名照今古。",
      "谈笑下燕齐，北面师降虏。",
      "一朝遭谗诬，衔冤复谁诉。",
      "谁能为此谋，宫中汉家妇。"
    ]
  },
  {
    "id": "2e89e4208c67075a29931281de381f72",
    "title": "拟司马相如琴歌代文君答二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "凤兮凤兮胡不归，胡为四海求其雌。其室良迩知者谁，邂逅相遇君独知。",
      "彼美人兮伟容仪，愿与君兮相追随，归丹山兮栖高枝。"
    ]
  },
  {
    "id": "2e89e4208c67075a29931281302f791c",
    "title": "拟司马相如琴歌代文君答二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "凤兮凤兮鸣噰噰，雄将飞兮雌将从。",
      "天寒惨惨多悲风，双翮欲举心所同。",
      "山石可凿金可镕，妾心皎皎如日中。"
    ]
  },
  {
    "id": "2e89e4208c67075a354df2687e0d5351",
    "title": "莫愁歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "莲花深红莲叶绿，平沙月上鸳鸯宿。",
      "青腰三板兰作桡，月下莫愁歌一曲。",
      "移船入花花转深，花深调苦难为音。",
      "江边夜半谁为语，只有婵娟知此心。",
      "露华渐白月渐午，刺舟自觅来时路。",
      "明朝系缆柳边门，却在夜来潮落处。"
    ]
  },
  {
    "id": "2e89e4208c67075a3e77294eb0efd7c8",
    "title": "秋闺词",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "西风动帘幕，蟋蟀鸣高堂。",
      "蔓草湿零露，秋闺知夜长。",
      "佳人掩朱户，背烛解罗裳。",
      "愿言鸳鸯梦，双飞入方塘。",
      "清影横疏棂，奈此明月光。",
      "依依照长夜，炯炯明愁肠。",
      "不恨郎不归，恨月入我床。",
      "披衣复起坐，颦翠挑残缸。",
      "开缄取素书，解结罗带傍。",
      "一读再三叹，再读泪数行。",
      "终夜不成寝，曙色忽满窗。",
      "虽云有膏沐，谁能理晨妆。"
    ]
  },
  {
    "id": "2e89e4208c67075a120c0c68bbb5b8d3",
    "title": "倡楼词",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "桃李艳春风，荣华照京洛。",
      "九陌飞香尘，朱楼响弦索。",
      "美人倚修栏，青娥卷珠箔。",
      "白面谁家郎，巴商载金橐。",
      "大艑何岢峨，系舟楼下泊。",
      "哀弹杂清歌，日日楼中乐。",
      "谓言如江流，偕老有盟约。",
      "一朝买婵娟，蝉鬓轻梳掠。",
      "情从新人欢，恩与旧人薄。",
      "去年与青棠，今年赠芍药。",
      "人生有荣谢，曾不待衰落。",
      "倡女不嫁人，深心失期约。"
    ]
  },
  {
    "id": "2e89e4208c67075a121d8af052dd4cd5",
    "title": "霁月谣",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江鼍吹浪江水急，雷师鞭鼓旌旗湿。",
      "黑风驾雨霹雳鸣，怒龙拿空半天立。",
      "须臾阴云空四垂，广寒殿冷风披披。",
      "玉觞燕罢王母归，红鸾簇扇香雾飞。"
    ]
  },
  {
    "id": "2e89e4208c67075a848a2f3085450cbc",
    "title": "插秧歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "田中水满风凄凄，青秧没垄村路迷。",
      "家家趁水秧稻畦，共唱俚歌声调齐。",
      "树头幽鸟声剥啄，半雨半晴云漠漠。",
      "五白草斑谁敢闲，农夫饷田翁自作。",
      "去年两经群盗来，妇儿垂泣翁更哀。",
      "蚕丛烧尽不成茧，陵陂宿麦无根荄。",
      "今年插秧忧夏旱，旱得雨时兵复乱。",
      "官军捕贼何时平，处处村村闻鼓声。"
    ]
  },
  {
    "id": "2e89e4208c67075a41152b8e06114a6a",
    "title": "古离别二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "弦断何由续，镜分难再圆。",
      "感君绸缪意，赠我双纹鸳。",
      "百年会有尽，此意终难捐。"
    ]
  },
  {
    "id": "2e89e4208c67075a41152b8ea03e62d2",
    "title": "古离别二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "行行重行行，此别深可惜。",
      "临分意难传，欲语泪复滴。",
      "我欲从君游，恨乏双飞翮。"
    ]
  },
  {
    "id": "2e89e4208c67075a85945ce590a3ce87",
    "title": "长短歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "砻石磨砖作新垒，角楼亭亭四边起。谁家一曲长短歌，长安贵人葬蒿里。",
      "东方作矣事若何，口珠腰带黄金多。墓门重闭子孙泣，树上纸钱空满柯。",
      "君不见胡骑南来相州路，仓皇尚觅韩王墓。解鞍下马拜墓前，更遣羌兵作调护。",
      "凭谁试问尔何为，定恐当年识吾父。"
    ]
  },
  {
    "id": "2e89e4208c67075a349f9f08728d1755",
    "title": "壬午秋日观桥",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "清晨起盥栉，卷箔坐南轩。",
      "红日忽满树，飞鸟相喧翻。",
      "农夫告铚艾，导我之前村。",
      "露晞芒屦滑，地僻秋芜繁。",
      "行行不逾里，委蛇到其门。",
      "父老喜客至，为黍烹鸡豚。",
      "劝我当力穑，醉中多好言。",
      "低头谢父老，我志久已存。",
      "归来三叹息，默诵归田园。"
    ]
  },
  {
    "id": "2e89e4208c67075a349f9f081d6528fc",
    "title": "壬午秋日观桥",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "交亲不相知，笑我营小筑。",
      "人生如风灯，一灭不容续。",
      "胜负棋一枰，信手安用覆。",
      "与君共此世，百岁但信宿。",
      "进退均有求，要各随所欲。",
      "君轨趋朝市，我履在林麓。",
      "胡为浪相笑，吾计念已熟。",
      "客来不与辨，聊用铭我屋。"
    ]
  },
  {
    "id": "2e89e4208c67075a349f9f08d990cb5d",
    "title": "壬午秋日观桥",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "胡马嘶北风，游子思故乡。",
      "富贵人所羡，危机亦难防。",
      "幕上巢岂安，剑头炊易伤。",
      "乃知三亩耕，此策为最良。",
      "寒士但藜藿，肉食馀膏粱。",
      "脱粟众所食，万钱谁得尝。",
      "终然均一饱，果腹俱徜徉。",
      "饭蔬岂不乐，厚味生祸殃。",
      "以此较得失，岂复无短长。"
    ]
  },
  {
    "id": "2e89e4208c67075a349f9f08d3a17cf5",
    "title": "壬午秋日观桥",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人言秋日短，无事日更长。",
      "篱落既补治，稼穑已涤场。",
      "薄暮有微兴，悠然步东冈。",
      "东冈枣与梨，累累半青黄。",
      "幽菊虽未吐，已含风露香。",
      "风物良可喜，客来有杯觞。",
      "但使常如此，贫贱亦何伤。"
    ]
  },
  {
    "id": "2e89e4208c67075a349f9f083f7be4a5",
    "title": "壬午秋日观桥",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "祠宫昔所筑，古屋栖真灵。",
      "谁知员峤徙，亦叹曲池平。",
      "我即废址北，结茅寄幽情。",
      "高秋肃万籁，仿佛闻箫笙。",
      "夜梦着琼冠，结佩朝玉京。",
      "谈笑悟至理，俯仰了八纮。",
      "安能事香火，餐霞学长生。",
      "明朝日复出，抱耒还躬耕。"
    ]
  },
  {
    "id": "2e89e4208c67075a232c23babad72642",
    "title": "题龙眠画四马图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "裕陵神谟与天通，昆仑以西俱凿空。",
      "渥洼初来九夷服，尽得大宛三象龙。",
      "于阗凤脑世未识，但见蹴踏长秋风。",
      "鬼章锦膊惊绝代，更看吐蕃狮子骢。",
      "胡儿肮脏双眼碧，锦鞯错落青丝笼。",
      "最后一匹号雄健，见自往来天仗中。",
      "羽林骑士铁挝肃，鸣珂蹀躞缨垂红。",
      "诸番入贡御闲溢，君王昼坐蓬莱宫。",
      "为临玉陛阅神骏，诏写真形谁最工。",
      "龙眠妙伎非俗画，不数当年老曹霸。",
      "三骢岂是拳毛騧，俶傥权奇颇闲暇。",
      "籋云之姿迣万里，太一来贶天马下。",
      "内人传看十二蹄，一笑微生咫尺威。",
      "自从鼎湖弓剑坠，龙媒上天久不归。",
      "只今空对画图泣，忍听鸟呼金粟堆。"
    ]
  },
  {
    "id": "2e89e4208c67075a17540ceea674174a",
    "title": "游麻姑观",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "清秋禾黍罢，南亩幽事少。",
      "凌晨有佳兴，振策事轻矫。",
      "微踪蹑飞猱，雄眺高木杪。",
      "上有仙子祠，栋宇颇倾挠。",
      "腾虚想云軿，遗像空鸟爪。",
      "黄冠三四辈，生意良草草。",
      "更欲问丹炉，云山遂穷讨。",
      "道人笑不言，此意未遽晓。",
      "但云须趣辕，山静虎出早。",
      "胜践良独难，仙事亦杳渺。",
      "了知世俗人，尘凡隔蓬岛。"
    ]
  },
  {
    "id": "2e89e4208c67075a122c28ba25b4e091",
    "title": "病中戏作本草诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长空青云昼风卷，雨馀凉生开病眼。垣衣洗雨绿生光，芍药翻阶红照晚。",
      "幽人却扫惊半夏，独杜衡门心颇远。提壶劝酒意甚劳，花间伏翼终日号。",
      "大枣如爪安可得，竹叶岂宜空蟹螯。何当如淮注石斛，天南星移碎红烛。",
      "锦缠更命刘寄奴，回雪香柔体如玉。人生富贵不早休，乌头成白空自愁。",
      "浩歌自驾木兰去，范蠡实能知远游。君不见赤车使者将君命，五加皮币不少留。",
      "一朝逐客便当去，王不留行空泪流。又不见浪荡子长负羁橐，石下长卿无住着。",
      "贾论空高远志孤，屈草初成奇祸作。何如独活考涧盘，不遇自然同此乐。",
      "嗟余知此解马衔，蜗庐僻在陵阳角。谁能更朝紫真坛，丹砂岂解驻衰颜。",
      "五色神符亦安用，菖蒲谩说能引年。玉泉泠泠漱虚壑，独寻鹤虱负朝暄。",
      "故人远引羁旅夕，寒水石畔思清言。何时从容乃如此，烟蓑去作牵牛子。",
      "平生甘遂丘壑贫，常有忧怀思洗耳。"
    ]
  },
  {
    "id": "2e89e4208c67075af8e6b236879b7177",
    "title": "道由於潜将游西菩问之路人则云过之已远",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生如落花，随寓皆可喜。",
      "但恐兜罗绵，牵连入荆杞。",
      "我马今未羁，犹堪作幽事。",
      "道逢西菩山，欲问参寥子。",
      "举鞭信蹇驴，褰裳渡流水。",
      "隐约望三山，展转才十里。",
      "吴儿指似侬，但隔一山耳。",
      "涂穷殊可笑，兴尽亦复止。",
      "吾曹坐天阨，万事无不尔。",
      "小者今复然，大者斯已矣。"
    ]
  },
  {
    "id": "2e89e4208c67075ae4e843aef4e59672",
    "title": "晚游戒珠寺寺王逸少旧宅寺僧秉烛观王右军画像出访鹅墨二池归已三更",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "悠悠倦徂征，忽忽厌羁旅。",
      "出门复风埃，况乃迫繁暑。",
      "兹游惬初心，突兀见精宇。",
      "高人昔所庐，树木亦奇古。",
      "微风入冠裳，林影散廊庑。",
      "僧窗静无尘，灯火照眉宇。",
      "阅此坦腹姿，须发稀可数。",
      "乐死固不虚，颜色如处女。",
      "平池渺清深，淅沥过新雨。",
      "谁言临池工，至技本天与。",
      "鹅群久已空，团扇复何许。",
      "兴尽且当归，夜半月方吐。"
    ]
  },
  {
    "id": "2e89e4208c67075a6cfe37b3c7573c72",
    "title": "归云洞",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "南华老明师，遗像颇清古。",
      "昔为挂空月，今作归云土。",
      "云来初无心，云去定何处。",
      "空馀暗窦泉，翠盎含白乳。",
      "华堂谁复枝，缺甃久未补。",
      "林深自成风，山润疑欲雨。",
      "穷幽眼未餍，曳杖足已苦。",
      "入山无与迎，出山信谁阻。",
      "有客自去来，山僧无一语。"
    ]
  },
  {
    "id": "2e89e4208c67075aa80d8bc2921c7961",
    "title": "食瓜二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "酂侯昔微时，刀笔一小吏。",
      "起依日月光，勋业高百世。",
      "道大原不容，功高亦为累。",
      "所以韩彭徒，累累就庖胾。",
      "萧何于是时，身任天下寄。",
      "坐安刘帝心，赖有东陵计。",
      "东陵固明哲，避地有深意。",
      "此物原不凡，世俗岂知味。",
      "此味当自知，未可语儿辈。"
    ]
  },
  {
    "id": "2e89e4208c67075aa80d8bc2fec79481",
    "title": "食瓜二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "元和数才子，例指到元白。",
      "香山诋中奄，进寸辄退尺。",
      "元侯躐要涂，崔子实卵翼。",
      "两公贤与愚，何啻白与黑。",
      "二武有直气，诋评恣呵斥。",
      "苍蝇从何来，污我盘中食。",
      "想像怀昔人，抚几三叹息。"
    ]
  },
  {
    "id": "2e89e4208c67075a518d8d6cd8e0d287",
    "title": "宿琴高岩二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "琴高古仙人，控鲤飞上天。",
      "丹炉访遗迹，邂逅馀山巅。",
      "石壁削寒玉，万仞凌云烟。",
      "隐雨有石屋，垂钓临平川。",
      "旧闻钓处石，可坐八九筵。",
      "邑宰颇呼客，醉歌日留连。",
      "里胥厌追索，挽石沈深渊。",
      "高秋见涯涘，巨石呈方圆。",
      "斯民不可扰，此理甚坦然。",
      "岂非仙圣居，未易污荤膻。",
      "馀生欣晚遇，想像追真仙。",
      "净绿不敢唾，薄暮聊周旋。"
    ]
  },
  {
    "id": "2e89e4208c67075a518d8d6ce036e0cb",
    "title": "宿琴高岩二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长川抱空岩，春水三月深。",
      "有鱼岁一来，琐细如寸针。",
      "网鱼聚乾腊，白艇争分阴。",
      "与人作苞苴，囊纱走权门。",
      "人言投鲙残，成鱼只侵寻。",
      "岂有仙家庖，烹鲜赤刀砧。",
      "又言弃药滓，入水成纤鳞。",
      "仙事亦渺茫，讵可穷本因。",
      "不知谁作古，遗祸今犹存。",
      "杀鱼岁亿万，可易千黄金。",
      "仅令贵公子，醉嚼聊一欣。",
      "世俗自乃尔，仙人亦何心。"
    ]
  },
  {
    "id": "2e89e4208c67075a6f540f6e7b2c2fff",
    "title": "次韵石端若惠长句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "仲容无双天下士，草木自应殊臭味。",
      "嵇康似鹤在鸡群，子阳如蛙真井底。",
      "小巫神气惊大巫，一见敛颜羞欲死。",
      "眼无皂白敢妍媸，口有雌黄谁𧬈訾。",
      "借令卷舌终自羞，吾颡峣然宁不泚。",
      "伯仁大腹号空洞，步兵醉语无臧否。",
      "君方二子不啻过，视我当如发蒙耳。",
      "浪将五字比长城，要为庖丁作馀地。",
      "人言政似韩潮州，欲借新声与侯喜。",
      "苍颜槁项日摧颓，回雪流风更雄伟。",
      "乃知愚知本相悬，何啻人间三十里。",
      "我诗颇似西台书，时虽可喜终可鄙。",
      "人言嫫毋不自怜，捧心成颦亦成耻。",
      "少年有意慕黄初，岂料永嘉闻正始。",
      "诗坛新拜少陵侯，颇笑棘门儿子戏。",
      "劝君此语勿浪传，俗物还来败人意。"
    ]
  },
  {
    "id": "2e89e4208c67075ac1f8e869e84f86a6",
    "title": "次韵端若再惠长句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "功名本是儿时事，过是悬知终少味。",
      "向来欲度骅骝前，无命能居百僚底。",
      "未容晚辈识风流，顿遣前贤隔生死。",
      "党狱十年犹未开，谗口嚣嚣苦相訾。",
      "且将皮里著阳秋，敢复眼前分浊泚。",
      "颜之厚矣终自羞，论少卑之人亦否。",
      "路逢俗士呼与言，公独未知其趣耳。",
      "无人为吊楚客魂，谁肯更作将军地。",
      "此心此语只自知，闻君足音惊且喜。",
      "词倾三峡颇壮观，气吞云梦真奇伟。",
      "时从雾豹得一斑，行看飞黄日千里。",
      "如君人物尚淹留，此事宁非肉食鄙。",
      "枘方虽自与凿乖，瓶竭那知是罍耻。",
      "一生恨未识荆州，万事政须咨伯始。",
      "忘形已自到尔汝，论事何妨杂嘲戏。",
      "人生一笑不易得，莫遣征航有归意。"
    ]
  },
  {
    "id": "2e89e4208c67075aa61d40f3e5f06672",
    "title": "次韵伯尹晚游松林寺",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "詹侯学古淡，胸次无炎冷。",
      "高情屏嗜好，邃宇极深静。",
      "清心乐幽禅，世外得佳境。",
      "静悟已闻法，踊跃更深省。",
      "应复嗤卫侯，耄期犹自警。",
      "能事两禅师，句法颇清颖。",
      "无谁可悟言，举世我独醒。",
      "故来追若人，两耳静蛙黾。",
      "我生尘埃中，况迫桑榆景。",
      "安得薝卜林，婆娑共清影。",
      "君今富春秋，器业窥魏丙。",
      "兹游慎无厌，流光不俄顷。",
      "恐未免簪缨，问道勤造请。"
    ]
  },
  {
    "id": "2e89e4208c67075a647321666987e38a",
    "title": "次韵詹伯尹舒天用和答二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "豫章有奇气，铿然两青萍。",
      "埋光久未识，神焰凌太清。",
      "二子廊庙姿，肯负丘壑情。",
      "会当束冠裳，未可终岩坰。"
    ]
  },
  {
    "id": "2e89e4208c67075a64732166cd763f8e",
    "title": "次韵詹伯尹舒天用和答二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我生如眢井，芜秽久不凿。",
      "况此一日别，辄作数日恶。",
      "碧云晚自合，红日丽林薄。",
      "思君在何许，行行绕飞阁。"
    ]
  },
  {
    "id": "2e89e4208c67075a6ee53d060b2459e5",
    "title": "次韵黄梦及见寄",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长卿未老久倦游，家无斗酒不得州。平生拙甚屋背鸠，羊头可烂身不侯。",
      "言辄触讳恐转喉，怒逢醉尉常反眸。庙堂戛击方鸣球，老人行歌聊饭牛。",
      "我贫木奴欠千头，夜长昼短怀百忧。岩栖谷汲谁与俦，草木黄落空悲秋。",
      "饥鹰小呼即下韝，老顽不受良工锼。长年憔悴拟四愁，浮生无根同舞沤。",
      "更以外物为赘疣，黄侯皎皎清且修。怜我南冠如楚囚，落笔衮衮不肯休。",
      "人物眼前无此流，合持五线裨冕旒。姓名下覆黄金瓯，万里一秣看骅骝。",
      "去年操瑟不见收，闻君欲买吴江舟。明珠白璧惜暗投，千金价重苦未酬。",
      "感君尺鲤论绸缪，逝将好我那肯魗。微吟有句亦复搜，敢撼大树看蚍蜉。",
      "元龙气高百尺楼，此而未遇彼则不。人虽曰畸天乃侔，会当有驲旌林丘。",
      "钓丝未可归沧洲。"
    ]
  },
  {
    "id": "2e89e4208c67075af606def807bb078d",
    "title": "和郑文昌雨中看花之作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "郑侯好客如郑庄，客常满座酒满觞。春来洛城被花恼，千金一醉姚家黄。",
      "殷勤置酒急招唤，更来古寺窥红妆。春风微寒春雨细，秉烛看花花已睡。",
      "春光骀荡与妖妍，夜色侵凌增妩媚。卧枝不起终无言，脸泪欲垂如有意。",
      "樽中有酒客当歌，我醉欲眠人未起。君不见春来雨急风屡颠，危芳堕地无馀妍。",
      "扫花恐被落红笑，持杯欲倩何人传。愁多满怀乐事少，人自惜花天不怜。",
      "烹羊炰羔且为乐，酒酣耳热亦不恶。明朝有兴却重来，莫遣残红抱青萼。"
    ]
  },
  {
    "id": "2e89e4208c67075a9575d18069bb07ed",
    "title": "题王摩诘画袁邵公卧雪图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "东京数人物，矫矫称袁公。",
      "经纶有能事，早岁初未逢。",
      "何许结蓬茅，草树风淅沥。",
      "幽梦寄一椽，暮雪深几尺。",
      "平田已无路，况复知公门。",
      "人言公苦寒，谓死宁当存。",
      "鸣驺入空谷，暖律破寒冱。",
      "岂伊逢异人，天实起僵仆。",
      "汉明号贤主，杖击无名郎。",
      "冤囚我自理，微绪渠当昌。",
      "摩诘亦可人，六幅写奇事。",
      "浩荡怀远图，徘徊有佳思。",
      "炎天挂空壁，一洗毛骨寒。",
      "意岂在冰雪，高风薄云端。"
    ]
  },
  {
    "id": "2e89e4208c67075a5343357a00a65484",
    "title": "杖藜",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "杖藜款幽步，苑囿粲景物。",
      "汪湾小池间，草树极幽郁。",
      "泼剌跳鱼鸣，聿役科斗出。",
      "高荷为谁芳，清芬苦飘忽。",
      "鹭下复飞去，偃蹇不易屈。",
      "空馀扁舟闲，菱藻互蒙密。",
      "馀生本江湖，幸不困簪绂。",
      "豹席与棕轿，愿此寄清逸。",
      "一水便有馀，焉用跨溟渤。"
    ]
  },
  {
    "id": "2e89e4208c67075a8047b6142914aebc",
    "title": "次韵徐南美题赵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "翩翩佳公子，逸气凌青云。",
      "戏写苍石姿，遂逼仇池真。",
      "平生三昧手，举世谁与伦。",
      "清诗为披拂，警语良亦神。",
      "一朝入双眼，二妙俱可人。"
    ]
  },
  {
    "id": "2e89e4208c67075a199205fd4fd1b4eb",
    "title": "次韵南美再赋简仆与王次卿贾善长",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "交游得二子，淡如秋空云。",
      "长头喜问事，坦腹意自真。",
      "但饱北山蔬，固应嗤阿伦。",
      "句法未得妙，画品如入神。",
      "岂兹一漫士，可并千载人。"
    ]
  },
  {
    "id": "2e89e4208c67075a6a1e927327422477",
    "title": "读高帝纪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "始皇坑儒生，秦室遂颠覆。",
      "取冠溺其中，何乃踵前躅。",
      "亭长初秦民，秦事鉴已熟。",
      "事有异取舍，安用自窘束。",
      "方从丰沛豪，起逐中原鹿。",
      "君王自神武，将士岂局促。",
      "当时分汉茅，素行甚污辱。",
      "屠沽与刀笔，杂然非一族。",
      "叔孙晚见推，韩彭旋烹戮。",
      "一弛复一张，往往如转轴。",
      "高皇躬独断，此理深照烛。",
      "英风渺何之，遗事空简牍。"
    ]
  },
  {
    "id": "2e89e4208c67075ad4064eb9336468b2",
    "title": "读淮阴传",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "淮阴一世豪，勋业满天地。",
      "晚节不自全，遗恨在百世。",
      "君臣如父子，焉得置猜忌。",
      "功高良易疑，地大苦难制。",
      "折棰下燕齐，群豪自风靡。",
      "岂有须假王，而可镇齐伪。",
      "祸生固有胎，失在此举尔。",
      "沛公窘荥阳，齐卒尽精锐。",
      "颉颃楚汉间，事若反掌易。",
      "信岂不自王，何乃遣汉使。",
      "帝意自此疑，齐楚终易位。",
      "哙等何足羞，鞅鞅遂失意。",
      "晚路说陈豨，咄嗟甚儿戏。",
      "吕姥何能为，公乃自失志。"
    ]
  },
  {
    "id": "2e89e4208c67075a3f8efb95b7cc8cbf",
    "title": "钱申仲大夫索四亭诗各赋一首白云亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "登临思昔人，有意在山麓。",
      "举首瞻孤云，怅怀思宰木。",
      "云亦初何心，意乃自感触。",
      "人生风木念，此念何由足。",
      "忽忽不可留，悠悠空满目。",
      "愿言结斯庐，聊用慰幽独。"
    ]
  },
  {
    "id": "2e89e4208c67075aeb25404bc4571166",
    "title": "钱申仲大夫索四亭诗各赋一首芳美亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "春风始用事，天意有反覆。",
      "坐令冰雪姿，吹作锦绣谷。",
      "粲粲玄都花，依依照人目。",
      "花气欲薰人，醉眼眩红绿。",
      "想当瓮头春，颇为客频漉。",
      "慎勿遣红雨，零乱飞满屋。"
    ]
  },
  {
    "id": "2e89e4208c67075a6c622a96bfbdb369",
    "title": "钱申仲大夫索四亭诗各赋一首遂初亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "为贫作漫仕，未必胜陆沈。",
      "冠缨日羁縻，鬓发空侵寻。",
      "昔为云出岫，今作鸟归林。",
      "暮年一丘壑，往往谐初心。",
      "窗明设净几，衣露张鸣琴。",
      "缅怀靖节翁，更赋归来吟。"
    ]
  },
  {
    "id": "2e89e4208c67075a1e5b2a49ef4d6326",
    "title": "钱申仲大夫索四亭诗各赋一首通惠亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔人品淄渑，惠山压东南。",
      "谁知十里隔，通此一勺甘。",
      "初不劳箨龙，漫山走嵌岩。",
      "方池汲清碧，地脉通溶涵。",
      "瓷瓯落飞雪，石鼎鸣风杉。",
      "悬知与佳客，午梦回春酣。"
    ]
  },
  {
    "id": "2e89e4208c67075ac1be2b9b4d0be089",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "养疴慕夷旷，避俗蒙讥诃。",
      "用兹结神交，长年与婆娑。",
      "修篁不见天，万玉方森罗。",
      "隐几张净琴，共鼓南风歌。",
      "人生要行乐，取乐不必多。",
      "傥无一笑适，奈此风月何。"
    ]
  },
  {
    "id": "2e89e4208c67075ac1be2b9b958cf873",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "典午方中否，举世无贤人。",
      "高爵岂不佳，奇祸终相因。",
      "七子各见几，引身良及辰。",
      "至今白眼徒，往往多怒嗔。",
      "愚智不同调，孤高固难群。",
      "自信苟不疑，俗说空纷纷。"
    ]
  },
  {
    "id": "2e89e4208c67075ac1be2b9bcf2c57ef",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人言不如意，十事常八九。",
      "君看得意人，夺去亦难守。",
      "子云草玄文，覆瓿人不取。",
      "更喜渊明门，春风五杨柳。",
      "当年富贵士，泯默亦何有。",
      "乃知百世下，静者差得久。"
    ]
  },
  {
    "id": "2e89e4208c67075ac1be2b9b59075573",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔年嗜酒人，常恐不到口。",
      "卧瓮宁免贼，窥窦真若狗。",
      "幸兹身无事，家复有名酒。",
      "竹亦不待寻，清阴到窗牖。",
      "长啸风满襟，相劝杯在手。",
      "不知平生欢，重复有兹否。"
    ]
  },
  {
    "id": "2e89e4208c67075ac1be2b9b8b4577f9",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人命甚脆弱，百岁良逡巡。",
      "日月不可恃，齿发宁长新。",
      "但恐㰦欠间，二首仍六身。",
      "尘冠急须弹，荷佩便可纫。",
      "愿言同耦耕，永继沮溺尘。",
      "会看此水头，有人行问津。"
    ]
  },
  {
    "id": "2e89e4208c67075ac1be2b9b9c200ed8",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "子猷爱竹者，起卧与竹俱。",
      "未知有何好，不可一日无。",
      "我亦澹少欲，鸿毛视金珠。",
      "眇观霄壤间，无一可与娱。",
      "眷言此青士，平生有葭莩。",
      "可怜杜中舍，羽林观万夫。"
    ]
  },
  {
    "id": "2e89e4208c67075ac1be2b9ba30105cd",
    "title": "次卿与余终日坐竹间以何人有酒身无事谁家多竹门可款为韵余得上七字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生天宇间，动作均有寄。",
      "谁知林下人，亦复有幽事。",
      "短步舒微芳，长吟抽逸思。",
      "有梦烦青奴，无弦须绿绮。",
      "寒日忽满窗，香销人未起。",
      "慎勿唤客来，昏昏败人意。"
    ]
  },
  {
    "id": "2e89e4208c67075ae79406c937854080",
    "title": "三月二十二日游昭山前一日讷禅师死",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "今日天色佳，晴光与山秀。",
      "道人邀我出，共访山中旧。",
      "马首转岩阿，佛屋露螭兽。",
      "残花趣春事，白水决崖溜。",
      "山行乱人影，香火各奔辏。",
      "禅师秋月空，遗像孤鹤瘦。",
      "平生三昩句，高压岛与昼。",
      "风吹水成纹，妙语本天就。",
      "莫言鸠摩罗，临死出神咒。"
    ]
  },
  {
    "id": "2e89e4208c67075a2592c3a928ee1229",
    "title": "与松林道人求竹栽",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生殊臭味，不异莸与薰。",
      "岁晚期金兰，矫矫惟此君。",
      "缅怀古招提，修竹如云屯。",
      "道人淡无与，所居竹为群。",
      "馀阴满窗户，肯惜为我分。",
      "他年蜗牛庐，净几横清芬。",
      "疏疏便可意，霭霭亦足欣。",
      "千亩不足侯，万夫宁是军。",
      "客问有何好，仰屋不必言。",
      "幽径傥可开，迟子日款门。"
    ]
  },
  {
    "id": "2e89e4208c67075a49f7cce49602db3f",
    "title": "次韵端叔题余所藏山谷茶诗尾",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "翰林门生两苍璧，似是天人人不识。",
      "学得黄初五字诗，不作人间万钱食。",
      "晚向江头看药栏，花前一笑聊开颜。",
      "自言千载司玉局，尚记桥山分省宿。",
      "今朝玉乳打团龙，昨夜新诗刻红烛。",
      "我识风流李元礼，人物流中有泾渭。",
      "平生漫刺不浪持，晚得龙门略相似。",
      "诗成袖手初相羊，便识从来锦作肠。",
      "梦回却诵矞云句，仿佛官焙闻馀香。",
      "从今下客牛马走，问字不妨时载酒。"
    ]
  },
  {
    "id": "2e89e4208c67075a566740b49d727d06",
    "title": "次韵端叔叠前韵见贻因以为别",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "夜光分得千金璧，从来有限未省识。",
      "一从韶濩到两耳，三月遂令忘肉食。",
      "高楼同倚百尺栏，江山满眼方怡颜。",
      "先生官冷不坐局，古寺分床雨中宿。",
      "清谈亹亹不断头，几度寒窗拔残烛。",
      "晚岁升堂来问礼，谁遣黄流入清渭。",
      "金华上天朝紫皇，往事空劳公举似。",
      "明日山中归牧羊，九回日断思公肠。",
      "他年华屋傥遂约，笑语尚闻兰芷香。",
      "青丝络马不须走，一杯且饮姑溪酒。"
    ]
  },
  {
    "id": "2e89e4208c67075a7fdb5cf24bd3fe3e",
    "title": "撷野蔬示小儿",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "荒村无鸡豚，何以供刀机。",
      "山蔬杂百种，此物含妙理。",
      "幽居有胜事，一笑随稚子。",
      "朝甑饭凫茈，暮鼎羹马齿。",
      "笋包出土肥，蕨芽含露紫。",
      "试采少陵苣，更撷天随杞。",
      "举杯香覆坐，摇喉滑流匕。",
      "悠然理尘策，果腹万事已。",
      "君看金谷楼，步障五十里。",
      "韭齑及豆粥，为具咄嗟耳。",
      "回观奇祸作，一死政坐此。",
      "寄声肉食徒，吾事勿轻鄙。"
    ]
  },
  {
    "id": "2e89e4208c67075af788baf4b8f3df84",
    "title": "送虞伯瞻以宣城尉为上元方田官",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "曩时人物询石渠，风流文采知诸虞。",
      "老成不见典刑在，定识载行家有书。",
      "此郎胸中有泾渭，不比当年灞陵尉。",
      "可怜汗血名家驹，未有长途试千里。",
      "空鞭赤兔鞬臂弓，射杀穷山赤丸子。",
      "只今廊庙方赓歌，群材并用肩相摩。",
      "将分壤地辨垆㯺，要追禹迹穷岷嶓。",
      "悬知使者欲推毂，岂止朱墨精研磨。",
      "简书可畏君莫厌，会见天边给飞传。",
      "时来富贵亦偶然，且尽十分金潋滟。"
    ]
  },
  {
    "id": "2e89e4208c67075adf09088ed445cd54",
    "title": "雨馀便有秋意夜闻络纬声甚急",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "朝来三尺雨，一洒遍原隰。",
      "秋风扫快霁，凉气便相袭。",
      "幽人倚寒窗，睡眼已生涩。",
      "淅沥闻井梧，风枝摆馀湿。",
      "推枕夜未央，牵幌月还入。",
      "凄然裘褐念，感此络纬泣。",
      "嗟我岂不知，索衣寒无及。",
      "家机卧空轴，麻缕无可缉。",
      "殷勤语秋虫，相煎何太急。",
      "谁能太早计，不死会当给。",
      "吾言甚酸寒，不足劳掇拾。",
      "书之示二豪，以当一笑集。"
    ]
  },
  {
    "id": "2e89e4208c67075a1b46972db7628ca9",
    "title": "中秋无月夜半大雨忽忆去年江楼之会",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "去年秋半西江口，夜上江楼饮江酒。",
      "欲问青天借玉盘，等得浮云变苍狗。",
      "天风惨澹含清秋，夜色苍茫江水流。",
      "移床傍檐看月出，月未肯出令人愁。",
      "圆芦吹裂客罢语，恐在丹霄复何许。",
      "一声初自耳边来，三更却向楼前去。",
      "人生无定可堪论，东西南北似浮云。",
      "故人吹散天一角，惊鸿零落秋江群。",
      "今年不听鸣江橹，月黑风悲窗绕树。",
      "一杯无酒可浇愁，夜闭蓬门听风雨。"
    ]
  },
  {
    "id": "2e89e4208c67075a88bd835c61512ebc",
    "title": "九日至苏家园",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "良辰不浪出，坐久无谁言。",
      "闲携老铃去，旋觅登高樽。",
      "悠然理孤策，徐行当华轩。",
      "步穿鼪鼯径，来过鸡犬村。",
      "炊烟起茅庐，衍沃多平原。",
      "翳翳桑柘密，霭霭禾黍繁。",
      "黄童与白叟，相携负朝暄。",
      "我求方寸地，拟设常关门。",
      "谁知南冈底，近有苏家园。",
      "心知淳朴处，可避喧嚣烦。",
      "归来得好语，高意谁当论。",
      "他年刘子骥，定觅桃花源。"
    ]
  },
  {
    "id": "2e89e4208c67075ab2aa41ba993db2eb",
    "title": "行迈一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋山凄无风，木叶寒自萎。",
      "羁客不得归，行迈日靡靡。",
      "瘦马嘶暮涂，忍饥渡寒水。",
      "落日晚更明，栖鸟惊复起。",
      "人生各有求，谁能异生死。",
      "行行重行行，辛苦那得尔。",
      "乱石摧前辀，旋车亦当止。",
      "饥寒苦见驱，临风一长喟。"
    ]
  },
  {
    "id": "2e89e4208c67075a0dd0939f572a06b9",
    "title": "暮宿一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "朝行绕山麓，暮宿投孤村。",
      "父老颇见招，落日犹在门。",
      "庖烟不满灶，汲水复抱薪。",
      "为我炊黄粱，一饱裁逡巡。",
      "百金得香醪，湛湛盈清樽。",
      "我虽不解饮，亦足濡我唇。",
      "濯足扪饱腹，燎衣暖馀薰。",
      "原言息劬劳，少浣尘埃昏。",
      "殷勤戒鸣鸡，未用呼晨暾。"
    ]
  },
  {
    "id": "2e89e4208c67075a6f42e477fdd11440",
    "title": "雪后再至菊坡",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长安二月春风里，马似游龙车似水。",
      "青鞋久惯踏江沙，黄帽岂堪随马尾。",
      "梁王旧筑黄金台，台荒草满谁复来。",
      "云中羽盖去不反，坡底菊苗寒欲开。",
      "老僧相对话乡井，童子瀹苗分乳杯。",
      "为言诸老有遗迹，细寻石刻摩苍苔。",
      "春风无情固相似，倦客逢春还少味。",
      "篱边踏雪忆故年，渡口呼船梦千里。",
      "人生万事要随缘，到处一身俱偶然。",
      "林间春动有佳兴，更携官焙来同煎。"
    ]
  },
  {
    "id": "2e89e4208c67075a9c6c70cf5836207a",
    "title": "寒食滁阳阻雨",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "去年束书薄游梁，今年下马古滁阳。",
      "滁阳寒食少人出，满城山雨惊淋浪。",
      "闭门客舍颇无事，五白大呼同舍郎。",
      "樽前谁唱醉翁曲，鸟歌花舞催红妆。",
      "竟须薄酒浇永日，肯放羁愁煎客肠。",
      "功名老矣白发出，岁月几何归路长。",
      "江头藉草作寒食，细雨梨花思故乡。",
      "何当秣马候明发，便可一苇横长江。",
      "千村万落鸟呼客，山南岭北花吹香。",
      "仍须戒妇速作黍，会见鹿门归老庞。"
    ]
  },
  {
    "id": "2e89e4208c67075ab157f8fb3ec6c25e",
    "title": "谢公墩",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "风流谢文静，世俗未可屈。",
      "但怪东山云，肯为老桓出。",
      "谁知奸雄心，本自畏豪逸。",
      "君看新亭会，此意未易诘。",
      "坦之独何者，手版遂倒执。",
      "烦公挥猬须，谈笑安晋室。",
      "暮年淝水师，逆虏甚窘急。",
      "幅巾棋局间，百万一战袭。",
      "功名亦馀事，聊为儿辈立。",
      "平时诮虚旷，闻此自羞涩。",
      "万古终悠悠，客意颇萧瑟。",
      "忍看西州门，更作羊昙泣。"
    ]
  },
  {
    "id": "2e89e4208c67075ab895b057e42b2ca3",
    "title": "卞公祠",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "卞公古刚者，直节不可挫。",
      "岩岩六龙子，矫矫中兴佐。",
      "可怜谢幼舆，梭飞齿还堕。",
      "志怀不事事，见面辄欲唾。",
      "非关执鄙吝，要欲激疲懦。",
      "茂弘岂驽骀，庙社因迁播。",
      "维公抗剧贼，婴此不测祸。",
      "平生忠义气，临绝不自奈。",
      "愤心握两拳，爪甲穿掌过。",
      "英风渺何之，末路悲坎轲。",
      "高堂风入帷，坏壁尘生坐。",
      "清魂不可招，聊为歌楚些。"
    ]
  },
  {
    "id": "2e89e4208c67075a7248f8d15ffb5759",
    "title": "游定林",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "青山绕招提，危磴迎屐齿。",
      "泉声去悠悠，秀色来亹亹。",
      "定林得幽处，胜践发新喜。",
      "当年手种树，来禽杂青李。",
      "横斜照壁诗，平淡如止水。",
      "尚想扶风帐，横经多士子。",
      "奈此后学徒，发冢用诗礼。",
      "朝回丹青像，暮撤配食簋。",
      "空馀古祠荒，老木寒藤委。",
      "遗像犹便便，念往悲复起。",
      "举似与山僧，山僧岂知此。",
      "日暮归去来，林深足荆杞。"
    ]
  },
  {
    "id": "2e89e4208c67075ae590b97ae9bc90fb",
    "title": "伯瞻作酒官植竹局中见索鄙句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "虞郎种粟秋不收，一生坎轲多穷愁。",
      "有才无命百寮底，人笑猕猴骑土牛。",
      "蚤时脱身隐吴市，晚岁作吏分糟丘。",
      "贵人官高印如斗，君独鸡栖马如狗。",
      "骑曹只可呼马曹，漫仕何人知漫叟。",
      "平生好竹心未阑，小分云岭青檀栾。",
      "横窗尚恐翠露薄，得雨便作秋声寒。",
      "向来曲糵一扫尽，风月已足供蹒跚。",
      "吾门如市心若水，箕坐不知身是官。",
      "念我平生绝韵友，相从久结无情欢。",
      "君当下榻我亦往，风雨对眠听梦残。"
    ]
  },
  {
    "id": "2e89e4208c67075a48a939e14314747b",
    "title": "次韵刘元亢读白乐天与刘梦得书",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "香山天下士，直道可事君。",
      "口语作奇祸，后来成积薪。",
      "巨栋虽已捐，白璧原自珍。",
      "百年付春梦，千载期斯人。",
      "可怜肉食子，议者空反唇。",
      "文华一照耀，今古无搢绅。",
      "才高固不世，盛德终少邻。",
      "鹿鹿数馀子，琐琐非公伦。",
      "丰盈与名誉，讵可钟一身。",
      "暮年林壑意，觞咏全天真。",
      "君子与小人，两者自此分。",
      "寄言颜巷徒，勿语伤哉贫。"
    ]
  },
  {
    "id": "2e89e4208c67075a0b0eb0eb5f7a1310",
    "title": "次韵元亢见贻",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生如浮云，梦境无真乐。",
      "功名绕床卢，聚散合钱醵。",
      "可怜灯火读，圣处恨未博。",
      "我非金闺彦，敢静玉关柝。",
      "衰年未免俗，万事随猎较。",
      "安得共芳洲，相期采兰若。",
      "眷言平生欢，宁负岁寒约。",
      "唾手可书绅，君意良不薄。"
    ]
  },
  {
    "id": "2e89e4208c67075aed6ce67e9250f413",
    "title": "次韵元亢雨中见寄",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "穷巷结蜗庐，仅有一席广。",
      "风雨不出门，山林负清赏。",
      "怅怀念幽人，道阻不得往。",
      "弥漫隔江汉，契阔异霄壤。",
      "清风吹句来，念我作技痒。",
      "安得从君游，此意良惘惘。"
    ]
  },
  {
    "id": "2e89e4208c67075a871d619da362e9c2",
    "title": "酌明寂泉",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "修途缭重冈，病足倦游历。",
      "山根得蒙泉，石盎贮深碧。",
      "亭虚绕朱栏，绿净明水色。",
      "老禅黄檗米，弃置久复忆。",
      "振策望青云，清泉裂崖壁。",
      "至今一掬甘，长饮山中客。",
      "金鼎候松风，苍龙破圆璧。",
      "醉腹浇彭亨，真味付泯默。",
      "何当谋挈瓶，徙倚终日夕。",
      "清甘不可嗽，猿鸟与同吃。",
      "洗我两月尘，烂煮南山石。"
    ]
  },
  {
    "id": "2e89e4208c67075ab8ce2eb880fac75e",
    "title": "中秋月下作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "去年城南作中秋，江云遮月烂不收。",
      "幽人独对秋风立，姮娥似隔重云羞。",
      "更长忽听晓鼓急，梦去只有残灯留。",
      "今岁不知身在此，门枕长江风自起。",
      "樽中有酒坐有客，江面如天月如水。",
      "秋风满树凉叶飞，新欢欲尽还成悲。",
      "身其馀几事不偶，老之将至吾今衰。",
      "人生阅世自有数，万事反覆难预知。",
      "何当举酒一再拜，与月更作明年期。"
    ]
  },
  {
    "id": "2e89e4208c67075ae5b76610a5c087b1",
    "title": "宿蒋山",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "薄游践初心，寓宿便晚静。",
      "山空秋有声，人寂夜更永。",
      "华鲸催晓色，有客动深省。",
      "焚香礼大士，杖策上危岭。",
      "黄金明窣堵，妙音生佛境。",
      "眼穷天无尽，地转江万顷。",
      "缅怀梁武帝，问法昔造请。",
      "识师鸟巢中，道契言自领。",
      "会令天龙宫，金碧粲绝顶。",
      "我来修法供，汲水具乳茗。",
      "愿同桑下留，览胜毕馀景。",
      "还从天际归，悠然理烟艇。"
    ]
  },
  {
    "id": "2e89e4208c67075aa37cedc8de5db69c",
    "title": "九日登凤凰台",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "落木惊高秋，旅食念行役。",
      "含羞古祠花，青蕊未堪摘。",
      "云山不着脚，佳节似可惜。",
      "一啸百尺台，往趁凌风翮。",
      "群山如玉玞，千古围故国。",
      "孤城打寒潮，往事谁记忆。",
      "玉树那得花，金莲去无迹。",
      "兴亡更六朝，溅血几飞镝。",
      "重瞳飞上天，毰毸避矰弋。",
      "何年览德辉，古榜犹可识。",
      "父老无由询，残碑少遗刻。",
      "空馀吊古涕，自对斜阳滴。"
    ]
  },
  {
    "id": "2e89e4208c67075acd7bc13a6108cc05",
    "title": "次韵元中芭蕉轩",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "道人悟无生，开轩有深意。",
      "是身如芭蕉，妙语良默契。",
      "婆娑坐芳丛，聊复此游戏。",
      "秋风鸣环佩，晓露湿苍翠。",
      "闭窗得阴多，凉簟惊雨细。",
      "索句清梦馀，时能助幽思。",
      "我亦个中人，平生会佳致。",
      "此乐倘见分，杖策时一至。"
    ]
  },
  {
    "id": "2e89e4208c67075ab41c0cbfb759151c",
    "title": "符川逢次卿遂约同舟",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "被褐念游客，落帆逢故人。",
      "晚岁风露寒，一笑樽俎春。",
      "馀子岂不佳，数面聊成亲。",
      "平生不漫与，知君意良真。",
      "少日共林壑，剧谈唾冠巾。",
      "皎然两玉壶，不受一点尘。",
      "各以口腹累，老大成参辰。",
      "政坐造物儿，有意相怒嗔。",
      "荏苒时不再，俯仰迹遂陈。",
      "秋风吹前溪，摇荡生碧鳞。",
      "不如载扁舟，相视聊饮醇。",
      "醉听篷底语，共卧南溪垠。"
    ]
  },
  {
    "id": "2e89e4208c67075ac21bb583c5e1e558",
    "title": "寄徐季长",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念昔桃始华，别君漳水头。",
      "相别几何时，天事司蓐收。",
      "阙月六度圆，相见间何阔。",
      "百年飞电中，能得几回别。",
      "别君几何时，忆君如饥渴。",
      "饥渴良有时，思君无时节。",
      "野人苦幽独，相值谁与亲。",
      "流落在苍莽，坎轲一伤神。",
      "相望参与商，相隔云与泥。",
      "草木忝臭味，笑谈极相思。",
      "相思一何久，行行重回首。",
      "回首征雁行，中有来书否。"
    ]
  },
  {
    "id": "2e89e4208c67075ab0a1c9b4165c6b0d",
    "title": "送王天民归双泉",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "旧闻双泉居，缥渺在寥廓。",
      "仙人上丛霄，遗甃结飞阁。",
      "广庭三百步，一木可四角。",
      "刀圭分苍虬，鳞鬣自皴错。",
      "至今风雨枝，疑有孤栖鹤。",
      "王郎吹玉箫，飞凫下双屩。",
      "时乘三峰云，来绕月城脚。",
      "人生多乖离，未践绣水约。",
      "知心念独君，时来慰牢落。",
      "我欲从之游，何当解羁缚。"
    ]
  },
  {
    "id": "2e89e4208c67075a9059ad2383561cbb",
    "title": "圩氓叹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "圩氓筑败圩，饱腹无粟菽。",
      "强扶南亩犁，辛苦望一熟。",
      "插秧在中田，秋来半黄绿。",
      "白雨忽翻盆，积潦啮圩腹。",
      "波头卷春雷，汹涌裂坤轴。",
      "仓皇未出门，白水已半屋。",
      "攀椽栖木杪，寝饭杂鹅鹜。",
      "客行舣孤舟，系缆怯水宿。",
      "叩门乞灯火，父老迎我哭。",
      "我亦一酸鼻，软语聊抚祝。",
      "老稚且相收，慎勿辄弃逐。",
      "行看散陈红，官仓有馀粟。",
      "救尔无远谋，每饭惭食肉。"
    ]
  },
  {
    "id": "2e89e4208c67075a9666b0e909a6f302",
    "title": "题大着肚并引其一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生颇笑王会稽，坦腹惊动郗家儿。",
      "暮年羞涩为怀祖，计较毫末如儿痴。",
      "嵚𡼭更诮周郎鄙，自说空洞终何为。",
      "达人大观无不可，无盐未必非西施。",
      "了知倚杖清言者，外示夷旷中难窥。",
      "不如此老身如寄，万事模棱真得计。",
      "掉臂行歌眼看天，拥膝长吟腹垂地。",
      "羞遣家奴捧玉环，肯为门生作经笥。",
      "白肥如瓠君莫轻，终年贮酒真酒罂。",
      "结喉道士倘复见，敢托石鼎讥彭亨。"
    ]
  },
  {
    "id": "2e89e4208c67075a699c46e55b9b4ebf",
    "title": "李似表雪中置酒席上次韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "东风吹玉尘，十指寒欲堕。",
      "西斋借微温，妙语惊咳唾。",
      "诗成酒行间，一扫飞电过。",
      "坐令止酒陶，酒戒为君破。",
      "但愁飞絮零，似我霜鬓鬌。",
      "他年玉堂人，伴直谁对卧。",
      "恨无屈宋才，共续离骚些。"
    ]
  },
  {
    "id": "2e89e4208c67075abecc24da50b17a40",
    "title": "甘菊数本旧植之地沮洳湫隘颇有悴色十一月二十三日移植墙下明日小雨数刻欣然便有生意",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "小草偷微生，崛强沮洳间。",
      "托根倘失所，憔悴无好颜。",
      "嗟哉一大地，宁无尺寸闲。",
      "造物惜不与，无乃亦太悭。",
      "栎社岂不恶，盘错未易刊。",
      "下可百牛蔽，上可星斗干。",
      "此物有远韵，何人悯清孱。",
      "我移东篱栽，往近九畹兰。",
      "天心固有在，生理似可还。",
      "小雨喜霢霂，低枝湿斓斑。",
      "春苗已足采，落英行可餐。",
      "为我制颓龄，使我升飞仙。",
      "物微自有知，报君以长年。"
    ]
  },
  {
    "id": "2e89e4208c67075a75919d5788b0d35d",
    "title": "送詹伯尹之大梁",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "寒风转平林，密雪吹重裘。",
      "游子当北征，朝曦趣行辀。",
      "人生会有别，一诀宁复愁。",
      "念君最少孤，束发勤清修。",
      "寿母岂不力，白发今满头。",
      "功名唾手事，岁月逝欲流。",
      "长安小车儿，哆口笑土牛。",
      "君才岂不高，逸气横九州。",
      "弊帚已千金，白璧价未酬。",
      "愿言慎行李，去去君勿留。"
    ]
  },
  {
    "id": "2e89e4208c67075a4b9e0ebb7ec60e9f",
    "title": "文殊老人寄和张宰",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "世无陈太丘，民隐念谁诉。",
      "儿饥不肯乳，咿嘤复谁慕。",
      "殖禄膏妻孥，居官付羁旅。",
      "何心书下考，绝意蹑高步。",
      "张侯名家郎，作吏得奇趣。",
      "提携念疲劳，忧勤急朝暮。",
      "散作千家春，一洗五里雾。",
      "簪缨被馀辉，草木饱朝露。",
      "官闲理朱丝，云静落飞屦。",
      "当期卓子康，扬镳各分路。",
      "飞书恐到来，筑屋宁久住。",
      "诗成梯几间，酬酢语交互。",
      "酒杯方流行，喜甚捷官渡。",
      "歌诗载欢谣，鞭棰息嗔怒。",
      "翰墨良从容，流冗自奔赴。",
      "声今诧父老，名亦借童孺。",
      "觞豆落明珠，万壑疾东注。",
      "宾从俱邹枚，含毫各惊顾。",
      "战须老将鏖，兵思勍敌遇。",
      "主人方燕喜，饮至非草具。",
      "人生俟河清，俯仰有新故。",
      "寄言三不欺，令尹勿轻忤。",
      "民今知己疲，着艾岂胜炷。",
      "锋传固应须，轺车少当驻。",
      "鲁山久寂寞，冠虎宁有数。",
      "苦恨郭林宗，未遇黄叔度。",
      "名尝仰韩老，雅意良默喻。",
      "何当奉周旋，看君琢幽句。",
      "愧无脱手弹，可逐马中兔。",
      "只今钓斜川，临流与谁赋。"
    ]
  },
  {
    "id": "2e89e4208c67075a804b0b64c43abf20",
    "title": "送吕霞卿吕当世弃官而出家今为道士",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "得钱梦秽官梦尸，等为臭腐焉用为。",
      "世人爱官如爱命，君独弃官如弃泥。",
      "道人胸中少荆棘，一色但种枣与梨。",
      "华名自毁不足取，高位疾颠无乃危。",
      "鱼须忽复入君手，三命循墙急须走。",
      "朝持玉磬诵琅函，夜着黄冠朝北斗。",
      "天上云车久未来，壶中日月空长久。",
      "吴山楚泽两西东，与子一笑殊匆匆。",
      "会当握手五百载，摩挲金狄还相逢。"
    ]
  },
  {
    "id": "2e89e4208c67075a129d8aa4ac814bec",
    "title": "高公墓",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "高公古遗直，三年立螭头。",
      "载笔有公言，高论肃冕旒。",
      "少年取巍科，妙学穷九流。",
      "晚窥青囊书，穴地生公侯。",
      "当时千载人，继出欧与刘。",
      "如何百年后，零落归山丘。",
      "墓门梗荒棘，长松泣高秋。",
      "佳城定天与，政自非人谋。",
      "我来倚墓木，伴客聊遨游。",
      "斗酒与只鸡，谁为桥公羞。"
    ]
  },
  {
    "id": "2e89e4208c67075a04217417a0413c3d",
    "title": "次韵章季常题石鱼研屏",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "苍崖百丈悬江滨，江潭下跃吞舟鳞。戏将双影倒挂崖石上，妙绝始信阳侯神。",
      "短屏谁为琢山骨，与君一障西风尘。世间百怪那可解，清诗宛转聊穷因。",
      "问谁幻出水底石，掉尾鼓鬣波粼粼。固应凤咮与龙尾，明窗净几长相亲。",
      "君家机云好兄弟，玉山对峙高嶙峋。为贫聊试漆园吏，手板拄颊心看云。",
      "要收江湖入几席，钓竿拂水垂风纶。谁当为我语石鱼，莫爱浪翻月白千顷江镕银。",
      "但愿玉堂常伴直，对此风流千载人。"
    ]
  },
  {
    "id": "2e89e4208c67075a250142ee69566b22",
    "title": "送强幼安",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "慈固必能勇，刚亦能近仁。",
      "内荏色徒厉，定知非仁人。",
      "强公本仁者，笑语生阳春。",
      "散为三年泽，不及千里民。",
      "庬恩出岂弟，雅量含清醇。",
      "应容盗取毡，肯叱吏吐茵。",
      "谁知乃中刚，临难气益振。",
      "前年摄虎符，折冲如有神。",
      "邻封堕贼手，齿寒已亡唇。",
      "孤城危累卵，夜卧寄积薪。",
      "清诗见横槊，高会开重闉。",
      "群奔窜狐鼠，万刃抗一身。",
      "岂但虎渡河，遂使盗入秦。",
      "至今忠义士，不数远与巡。",
      "嗟我挟策子，缪作升堂宾。",
      "忠风激中肠，别语聊重陈。",
      "公议谁能掩，伟绩终难湮。",
      "阴功及黎庶，天语形丝纶。",
      "富贵当自兹，照眼功名新。"
    ]
  },
  {
    "id": "2e89e4208c67075a868499a7912da005",
    "title": "晚浴崇教寺",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "闲居谁与游，幸此招提邻。",
      "时乘下泽车，访我物外人。",
      "往往听鱼鼓，相随作朝昏。",
      "斋得饱佛饭，暮浴沾僧巾。",
      "情熟自不厌，无求亦何嗔。",
      "我生束世故，欲解未有因。",
      "愿丏一滴甘，为洗千劫尘。",
      "无冠顾安整，有衣聊自振。",
      "道人小轩窗，池净花色新。",
      "芭蕉过微雨，苍翠争丛筠。",
      "劲节秋益好，柔葩委菅榛。",
      "岂但娱老眼，亦足观是身。",
      "攲眠寄静榻，小休只逡巡。",
      "茶甘犹在口，龛灯已前陈。",
      "日暮行当归，击柝催重闉。"
    ]
  },
  {
    "id": "2e89e4208c67075aafc144eaae1fa6e1",
    "title": "次韵春卿游黄蘖道场",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长安多贵人，被服萦宝带。",
      "名字垂鼎彝，功勋压嵩岱。",
      "一怀上蔡悲，乐事钟我辈。",
      "知君汗漫游，食蛤据龟背。",
      "若若笑痴儿，洋洋飞大盖。",
      "梯空瞰千山，阅此烟雨态。",
      "小阁亦何有，长松飒微籁。",
      "聊将身世梦，净洗佛祖戒。",
      "行乐要及时，幸此无籍在。",
      "只今况丰年，禾黍已旆旆。",
      "狂风不鸣条，积雨不破块。",
      "赏心失幽期，噬脐有馀悔。",
      "晓猿倘未惊，斯游君勿怪。",
      "便当买薄田，往抱躬耕耒。"
    ]
  },
  {
    "id": "2e89e4208c67075a4190b6220e5045b2",
    "title": "八月二十一日大热夜半微凉",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "八月大地千里赤，蓐收权轻苦无力。",
      "未许寒蝉饱风露，聊为秋蚊增羽翼。",
      "蒲葵呼扇腕欲摇，絺绤捐衣汗犹滴。",
      "谁遣秋风半夜来，先向高梧寄消息。"
    ]
  },
  {
    "id": "2e89e4208c67075ae42864dd3313c25f",
    "title": "和李似表丞厅梅发用胡士曹韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江头雪屋知谁家，雪中冷艳空争华。",
      "不知何郎闭东阁，坐看江梅初着花。",
      "谷底春回犹未透，天寒袖薄姿微瘦。",
      "黄昏有月谁复知，举世无花出君右。",
      "人生一月几胡卢，枝犹在手霜满须。",
      "湖边孤坐不饮酒，西湖处士空清臞。",
      "知君不学崔斯立，幅巾漫对枯松株。",
      "铁心虽冷白自胜，金缕醉歌欢岂无。",
      "明朝花在有新句，诗成阿买还当书。"
    ]
  },
  {
    "id": "2e89e4208c67075a4f26d2adaf9825d9",
    "title": "寄题折将军家忠勇堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "折侯古将家，雄算詟边土。",
      "将军最晚出，骁勇不媚妩。",
      "十年守雁门，飞矢射猛虎。",
      "平生程不识，不作一钱数。",
      "誓言月支胡，唾手端可取。",
      "夜半奏捷书，欢声晓飞舞。",
      "云旗涂黄金，彩错映寰宇。",
      "谈笑开华堂，忠勇揭天语。",
      "功成倘坚壁，镇静古所与。",
      "何当使敌人，开户玩处女。",
      "置酒日高会，缓带击歌鼓。",
      "要令无智名，折冲在樽俎。"
    ]
  },
  {
    "id": "2e89e4208c67075a5430d6ed07f18c6b",
    "title": "哭普儿",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "胸中欠梨枣，种此无明根。",
      "造物初戏剧，忧伤裂心肝。",
      "夺我破壳雏，长鸣犹未翰。",
      "况乃渥洼种，堕地已足观。",
      "此理竟莫晓，老泪空阑干。",
      "端如卜子夏，泪尽双眼眢。",
      "母哭不忍听，听之鼻辛酸。",
      "人言有子尔，欲遣吾心宽。",
      "有生无短长，视死同一叹。",
      "晓人当如是，自晓终为难。",
      "究竟无奈何，哀哉亦何言。",
      "安得大灵龟，骑云款天门。"
    ]
  },
  {
    "id": "2e89e4208c67075a2ddea930da49ce3d",
    "title": "次韵答子容三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "载酒念畴昔，幽寻日相过。",
      "十年登鬼录，奄冉今已多。",
      "旧盟难重寻，俗子终殊科。",
      "只今惊大巫，为我驱妖魔。",
      "但恐费推挽，劳君戒蹉跎。",
      "愿随翩翩子，徙倚南山阿。"
    ]
  },
  {
    "id": "2e89e4208c67075a2ddea930f239acb7",
    "title": "次韵答子容三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老懒不出门，泯默抱穷独。",
      "赖此千载人，洗我双病目。",
      "公思如悬河，倾泻归四渎。",
      "我如眢井泉，凿地日不足。",
      "幸分一滴甘，濡此将槁木。",
      "行当奉周旋，归囊粲珠玉。"
    ]
  },
  {
    "id": "2e89e4208c67075a2ddea930eff7f58e",
    "title": "次韵答子容三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "故交天一涯，涂路困修阻。",
      "新交同一邦，对面日晤语。",
      "知君相知心，政在亹亹处。",
      "朝屐穷幽深，夜床同晓雨。",
      "似闻跫然音，振翮便轻举。",
      "俗物多败人，公其勿轻许。"
    ]
  },
  {
    "id": "2e89e4208c67075acd1e4163e481df57",
    "title": "次韵苏如圭乞猫",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "苏侯家四壁，每饭歌权舆。",
      "庾郎鲑菜盘，三韭罗春蔬。",
      "饥鼠窜旁舍，不复劳驱除。",
      "何为走老黥，贯鱼乞狸奴。",
      "颇知红锦囊，万卷家多书。",
      "我时醉着帽，过子城南居。",
      "手擎乌丝栏，棐几自卷舒。",
      "寒具久不设，趸尾亦足娱。",
      "犹恐遭咬啮，备豫须不虞。",
      "狸奴当努力，鼠辈勤诛锄。",
      "无为幸一饱，高卧依寒垆。"
    ]
  },
  {
    "id": "2e89e4208c67075aa52059c0892b7050",
    "title": "食蛤蜊一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "旧闻若士升中天，俗眼未识乌鸢肩。",
      "据龟食蛤结汗漫，卢敖尚肯游人间。",
      "高谈谩骂沈昭略，坐视元长嗤稚弱。",
      "更言且共食蛤蜊，忿气难平两讥谑。",
      "下临无地高无天，更作儿女争媸妍。",
      "平生我亦笑二子，岂知真味含芳鲜。",
      "何如结屋清江曲，风雨关门酒初熟。",
      "自烹折鼎吹湿薪，笑倚胡床摩醉腹。",
      "但愿年年对蛤蜊，一杯荐我梨花玉。"
    ]
  },
  {
    "id": "2e89e4208c67075af2719f6fdcd9e329",
    "title": "演师跳珠泉",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "阿𡡉事穷奢，供亿在寰宇。",
      "云锦张风帆，明珠溅飞雨。",
      "须臾就变灭，庆吊只仰俯。",
      "何如西山泉，迸石互吞吐。",
      "寻源上层巅，流脉下深坞。",
      "散作跳空珠，累累不堪数。",
      "虽无千金赏，玉漱罗堂庑。",
      "道人得摩尼，夜光还合浦。",
      "不知方外士，得失两安取。",
      "此意谁复知，寒流自千古。"
    ]
  },
  {
    "id": "2e89e4208c67075adefbede5ec348df9",
    "title": "琼师苍筤轩",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "绝境渺天末，招提入云端。",
      "汪湾一溪水，似与山屈盘。",
      "僧房各上下，处处闻惊湍。",
      "道人更幽独，开窗对檀栾。",
      "细雨洗轻碧，微风生暮寒。",
      "云梢自袅袅，玉佩时珊珊。",
      "繄我绝韵友，久结无情欢。",
      "相逢如故人，弃置良独难。",
      "婆娑弄清影，夕阳殊未残。",
      "何当分清阴，与子同考槃。"
    ]
  },
  {
    "id": "2e89e4208c67075a629296195c767c8a",
    "title": "蜡梅一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "彼美青楼倡，颜色岂不好。",
      "春风桃李花，过雨堪一扫。",
      "粲粲星冠女，云宫在三岛。",
      "雾帔卷黄罗，披风出云表。",
      "焚香礼夜坛，香雾生杳渺。",
      "恨无脂粉颜，千金聘袅袅。",
      "刘郎竟不来，含颦弄清晓。",
      "谁怜傲霜枝，照眼自明瞭。",
      "永怀蕊宫姿，微黄淡飞标。",
      "清蟾耿寒枝，与月自相恼。",
      "真赏久未逢，残英惜空老。"
    ]
  },
  {
    "id": "2e89e4208c67075af71190fc06847ec3",
    "title": "次韵似表谢胡士曹分梅花",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "李侯自以诗名家，诗成与月争霜华。",
      "谁将尤物调韵语，拄笏骑曹分好花。",
      "花寒力浅香微透，恼乱诗翁作诗瘦。",
      "对花欲作楚狂颠，草赋谁居广平右。",
      "但愁急管吹羌胡，便应买酒烦长须。",
      "参横想见绿衣舞，月中笑语花微臞。",
      "天香艳艳与谁好，君家兄弟元三株。",
      "明日新诗入花萼，人间此事应久无。",
      "可怜多病闭门叟，对月痴坐空中书。"
    ]
  },
  {
    "id": "2e89e4208c67075ab35fd8deaa520e4a",
    "title": "次韵答春卿寻梅",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "霜梅槁立清江濆，谁当为挽归来魂。",
      "青鞋醉踏江沙路，玉蕤簪帽惊王孙。",
      "临风想见花有语，此郎词赋如文园。",
      "花开无情落亦易，闻香当款知谁门。",
      "怕看落地白雪满，便恐缀枝青子繁。",
      "温风明月不易得，绕树莫放花黄昏。",
      "知君共醉有佳客，此意归来谁与论。",
      "烦君与问花无恙，尚堪一笑同清樽。"
    ]
  },
  {
    "id": "2e89e4208c67075aeff45741887428af",
    "title": "饮沈都曹家梅花下",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "去年夜走山百盘，山中飞雪朝漫漫。",
      "不知春向梦中尽，更有梅花醉后看。",
      "今年冬温寒力软，春入梅梢已堪剪。",
      "插花重饮故人樽，犹得一枝供细撚。",
      "岂知丛棘避戈鋋，还对粉香惊婉娈。",
      "花前楚客狂欲颠，月下吴牛空自喘。",
      "明年尚恐贼连营，零落肯教花满眼。",
      "只今犹可醉馀香，杯行到君莫嫌满。"
    ]
  },
  {
    "id": "2e89e4208c67075aa5acde7dff42b2ba",
    "title": "菖蒲山子歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "南人生长在山间，家家有窗窗有山。吴峰楚峤不知数，但见云埋雨洗堆烟鬟。",
      "谁知长安绮纨子，一拳何处镵云根。阳侯疏凿出岩穴，上有斓斑皱藓纹。",
      "下有千岁不死瑶草苍须繁，痴儿持此矜王孙。朝携磈礧登朱门，暮拥红旌辞帝阍。",
      "开元承平二十年，四边无警不控弦。绣衣半是花鸟使，达官避路谁敢言。",
      "大艑岢峨春浪碧，处处争看太湖石。天心不肯乾太湖，八州万口空嗟吁。",
      "累石作山齐华岳，千峰万峦撑碧落。樛龙夭矫揽云雨，仿佛去天无一握。",
      "锦帆东下飞龙舟，咸阳苑籞空萧索。杜陵野老哀江头，菖蒲之山兮谁尔留。"
    ]
  },
  {
    "id": "2e89e4208c67075afc6e7c350db7efa4",
    "title": "寒食杂兴三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "寒食只数日，天气殊未佳。",
      "轻云澹微茫，细雨吹横斜。",
      "青春似无情，不到愁人家。",
      "霁色忽浩荡，平原绣芳华。",
      "走马恶少年，挟矢射戟牙。",
      "白羽叫饿鸱，举网连五豝。",
      "会当斩长鲸，封侯鸣鼓笳。",
      "时危何不有，寒士空泥沙。",
      "凛凛羞侠气，悠悠但咨嗟。"
    ]
  },
  {
    "id": "2e89e4208c67075afc6e7c3514d84fee",
    "title": "寒食杂兴三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "忆昔在京华，醉踏长安市。",
      "长安白面郎，快马如流水。",
      "罗襦照暮春，斗草携佳丽。",
      "就中五侯家，云幄耀金翠。",
      "九陌过香軿，都人拾遗珥。",
      "歌喧乐佳节，日暮多沉醉。",
      "荣华一消歇，祸乱苍黄起。",
      "北狩随两宫，血属六万指。",
      "征车去悠悠，河水日弥弥。",
      "浩歌哀江头，老泪不可止。"
    ]
  },
  {
    "id": "2e89e4208c67075afc6e7c3570bafba9",
    "title": "寒食杂兴三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "北邙何巍巍，高冢如鱼鳞。",
      "慨彼墓中士，中朝称贵人。",
      "万金树丰碑，千金琢麒麟。",
      "自从胡骑入，乱离隔中原。",
      "生者各奔窜，死者衔长冤。",
      "子孙无奠享，白杨悲馁魂。",
      "峨峨缨冠子，往往无丘坟。",
      "举酒西北向，野哭望白云。",
      "我今上先陇，覆杯松下根。",
      "时危不自保，念之殊酸辛。"
    ]
  },
  {
    "id": "2e89e4208c67075a8a57e517cad0e0ea",
    "title": "送智上人",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "道人饮山流，颜色颇秀整。",
      "经营一庵足，偃蹇万事屏。",
      "忽随铜峰云，飞下铜峰顶。",
      "欲了一大缘，此意极勇猛。",
      "白昼多豺狼，横涂半坑阱。",
      "为言尸陁林，谁能保腰领。",
      "要凭降魔力，化作清净境。",
      "师亦初无言，薄俗时自警。",
      "尽洗历劫冤，愿力周涬溟。",
      "瘦藤行可支，慎勿厌驰骋。"
    ]
  },
  {
    "id": "2e89e4208c67075a105d41dede2e01f2",
    "title": "读陈公葆真宫诗有感而作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念昔全盛日，天子方祈年。",
      "崆峒拟问道，桂馆延列仙。",
      "葆真号上宫，柳色参云烟。",
      "方池下见底，上映壶中天。",
      "长安二三月，游女飞朱軿。",
      "蹒跚步金堤，依约遗翠钿。",
      "芙蕖倚红妆，弄影秋江边。",
      "我亦时结客，曳杖相周旋。",
      "不知客中人，有此稀世贤。",
      "临老诵公诗，抚卷徒惘然。"
    ]
  },
  {
    "id": "2e89e4208c67075a7d43e259051cc301",
    "title": "贼退后经旧居",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "反侧虞戈兵，流离厌山谷。",
      "师兴解重围，乱定出荼毒。",
      "提携望乡关，老稚甘趼足。",
      "故里成丘墟，门巷亡诘曲。",
      "大木亦已薪，蔓草行可束。",
      "东邻杀翁媪，祸难云最酷。",
      "白骨在草间，零落不相属。",
      "西家各奔窜，系掳及僮仆。",
      "当时黄金囊，掉头不肯赎。",
      "新交半亡没，变故谁记录。",
      "举家竟何归，寄食叹局促。",
      "凶年大军后，旱气日熇熇。",
      "涸井不供炊，垢腻那得浴。",
      "不知病瘦躯，何以度蒸溽。",
      "自从关陜乱，威弧殊未韣。",
      "十人九无家，荡析岂所欲。",
      "微生何足论，主食久不玉。",
      "但愿早休兵，四海各安俗。"
    ]
  },
  {
    "id": "2e89e4208c67075ab9434828634a49a6",
    "title": "悯雨叹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "南方久不雨，旱气日益酷。",
      "起视夜何其，星斗灿满目。",
      "朝云蔼空蒙，暮雨思霢霂。",
      "雷师方鞭车，风伯忽舞纛。",
      "百神各颠倒，谁为调玉烛。",
      "两宫方蒙尘，百执被驱逐。",
      "万里沙漠行，长征犯三伏。",
      "悬知臣子心，北望眢两目。",
      "愿兴肤寸云，朝隮暮渗漉。",
      "天公倘悔祸，何止望一熟。",
      "皇舆既言归，壤地亦旋复。",
      "谁当挽天河，下洗忧愤辱。"
    ]
  },
  {
    "id": "2e89e4208c67075ab00b0f65b35556f6",
    "title": "毅果出",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "往忆乌衣郎，北走彭门道。",
      "六年隔音容，万事挂怀抱。",
      "相思枉停云，尺纸开小草。",
      "为言清夜梦，莞尔同一笑。",
      "黄楼渺天末，路远何由到。",
      "我亦仰屋梁，恍若落月照。",
      "神交见颜色，此理固良妙。",
      "抚事思少年，相期在嵩少。",
      "是时海内安，王师未征讨。",
      "尚有丘壑姿，可寄沮溺傲。",
      "一从胡雏骄，斯民困征调。",
      "一死抗贼徒，奇祸发词藻。",
      "造物苦见憎，与俗坐殊好。",
      "微躯此栖迟，长夜悲静悄。",
      "苍狗变浮云，世事那可料。",
      "伤心埋白玉，急景转飞鸟。",
      "幸此好事人，遗编为倾倒。",
      "老眼倏巳明，权门益慵扫。"
    ]
  },
  {
    "id": "2e89e4208c67075a691aa26831993712",
    "title": "九日度折岭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "修途苦悠悠，行迈日靡靡。",
      "间道避群凶，弛担倦行李。",
      "重冈颇峻极，一上三十里。",
      "荆榛塞旧蹊，设险防贼轨。",
      "凿空破狼石，猿径仅容趾。",
      "俯身视悬崖，骇汗如流水。",
      "回首问仆夫，仓皇谋进止。",
      "邓公固忠臣，王阳真孝子。",
      "经营能几何，蹈历乃至尔。",
      "佳晨怀故乡，绝顶步屐齿。",
      "醉帽落清樽，浮香嚼金蕊。",
      "岁事行晏阴，四郊复多垒。",
      "浩歌归去来，吾行且安俟。"
    ]
  },
  {
    "id": "2e89e4208c67075a9dfd4cdc4a7b0eda",
    "title": "宿灵河寺",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "风餐倚虚壑，险步跻云梯。",
      "惊魂栖客枕，夜宿投招提。",
      "殷勤入檐月，肯为幽人低。",
      "沧海念横流，万方喧鼓鼙。",
      "胡为困行役，窜伏随麇麑。",
      "南枝越鸟巢，北风胡马嘶。",
      "耿耿念徒旅，依依怀故溪。",
      "脂车待明发，胡为尚栖栖。",
      "人生如醵饮，暂聚还复暌。",
      "百年能几何，行乐戒噬脐。"
    ]
  },
  {
    "id": "2e89e4208c67075a35d55f11abd7a955",
    "title": "秋霖叹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "去年阴山雪，平地三尺馀。",
      "人言土中蝗，入土不用驱。",
      "今年岁枯旱，野食无豆蔬。",
      "西来三尺蝗，旧岁雪不如。",
      "秋田有遗秉，未足饱一夫。",
      "细雨生谷芽，屯云几时舒。",
      "群凶剧豺虎，诸将劳驱除。",
      "横尸作京观，流血如决渠。",
      "高穹厌杀气，荆棘满郊墟。",
      "尚复此恒雨，未知当何如。",
      "岂欲令斯民，竟死不少纾。",
      "天亦念赤子，理岂有是欤。",
      "会当开晴云，却返羲和车。",
      "我廪虽巳殚，我地尚可锄。",
      "庶用种宿麦，更作来岁储。"
    ]
  },
  {
    "id": "2e89e4208c67075a58803b1092b383db",
    "title": "次韵赵鹏翔秋夜叹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "朝弹雍门琴，暮歌梁父吟。",
      "秋容日欲老，客愁秋更深。",
      "问言愁何许，万里怀归心。",
      "昔在洛阳日，颇遭胡骑侵。",
      "骨肉尽奔迸，岁月良侵寻。",
      "譬如痛定人，当痛难重任。",
      "辞亲就薄禄，夜寝无完衾。",
      "家亡河间书，囊鲜鸿宝金。",
      "谁能援一臂，使子无陆沉。",
      "老骥得平坂，惊凤翔长林。",
      "佳名一朝白，高义千古钦。"
    ]
  },
  {
    "id": "2e89e4208c67075a254357d00b47beda",
    "title": "次韵伯尹登严子陵钓台",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "明光宫中枭夜鸣，汉鼎何人窥重轻。",
      "老颅未污属镂血，四海掩鼻愁膻腥。",
      "当时避地岂得已，岩栖水宿俱非情。",
      "谁知举世无真隐，此意独高严子陵。",
      "一钩明月满蓑雨，桃花水涨春江平。",
      "生涯颇似玄真子，端欲钓鱼非钓名。",
      "故人巳作飞龙起，犹着羊裘钓烟水。",
      "异时侯霸岂其俦，未可轻将衮衣比。",
      "心知不为世人屈，无故不作三公耳。",
      "富贵浮云只眼前，执戟长怜子扬子。",
      "丈夫名节倘未立，安用区区识奇字。"
    ]
  },
  {
    "id": "2e89e4208c67075ac88744e6ff8501d7",
    "title": "题赵周宾家夜猎图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "翰林作醉石，偶似苍於菟。龙眠见之笑，为作匹马弯雕弧。",
      "云是将军出夜猎，上有仇池行草书。云沙苍茫日欲下，道逢伏虎南山隅。",
      "心知是虎不是石，双弦急控皆卢胡。明朝白羽饮顽石，摩挲欲尽金仆姑。",
      "君不见赐累千金新垣平，连佩六印栾将军。致君大略岂在尔，封侯细事不到君。",
      "先生言语妙天下，瘴海七年皮肉皴。邂逅英物数苏李，曹蜍如生亦如死。",
      "龙眠有眼识天人，异世同成一奇事。君当什袭勿漫摹，此人此画人间无。"
    ]
  },
  {
    "id": "2e89e4208c67075af4fe988b4a3c5aa5",
    "title": "五禽言婆饼焦",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "云穰穰，麦穗黄，婆饼欲焦新麦香。今年麦熟不敢尝，斗量车载倾囷仓，化作三军马上粮。"
    ]
  },
  {
    "id": "2e89e4208c67075af4fe988bd0b8c078",
    "title": "五禽言婆饼焦",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山中流水声聒聒，春禽说雨春泥滑。谁为春禽语，莫报幽人明日雨。",
      "幽人明日欲上山，山头雨足花斓斑。"
    ]
  },
  {
    "id": "2e89e4208c67075af4fe988bafae1b88",
    "title": "五禽言婆饼焦",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "提壶卢，树头劝酒声相呼，劝人沽酒无处沽。太岁何年当在酉，敲门问浆还得酒。",
      "田中黍穗处处黄，瓮头新绿家家有。"
    ]
  },
  {
    "id": "2e89e4208c67075af4fe988b2dd659b3",
    "title": "五禽言婆饼焦",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "田中水涓涓，布谷催种田，贼今在邑农在山。但愿今年贼去早，春田处处无荒草。",
      "农夫呼妇出山来，深种春秧答飞鸟。"
    ]
  },
  {
    "id": "2e89e4208c67075a3d218279bf2f4532",
    "title": "次韵伯尹食糟民示赵鹏翔",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "十年用兵九不熟，人家有田不种谷。",
      "尽枯膏血作军储，却买官糟贮饥腹。",
      "富者鬻田贫鬻妻，夜困桁杨晓敲朴。",
      "长腰一粒不下咽，输入官仓常满屋。",
      "昔年贯朽内府钱，诸公何苦开汉边。",
      "自从胡马饮江水，便恐黔首流饥涎。",
      "黄尘白骨尚满眼，锦裘绣帽谁当前。",
      "烹羊炰羔固不恶，饥民食糟真可怜。",
      "元侯幕下短主簿，肯与斯民作调护。",
      "不愁吏考拙催科，宁脱青衫赋归去。",
      "詹侯老文称大手，乐府诗高古无有。",
      "安得狂歌彻圣明，便叱风雷清九有。",
      "却驱群贼作良农，还我昭陵旧丁口。"
    ]
  },
  {
    "id": "2e89e4208c67075a6b9dbd9224df0010",
    "title": "题赵钤家墨牛图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔我筑室花姑川，短蓑青帽耕春田。",
      "一犁落尽菖叶雨，双犊自分春草眠。",
      "向晚归来卧牛背，小巷疏林日犹在。",
      "系牛柳下门未关，邻翁携酒牛边醉。",
      "回头往事无十年，田入富家牛卖钱。",
      "草荒春陇贼烧屋，十口有家无一椽。",
      "眼昏头秃不如意，此画一见心惘然。",
      "河间岂是田家子，书多自可天禄比。",
      "平生眼厌玉骅骝，水牯作图聊复尔。",
      "北陌东阡唤未归，空遣农人告春事。",
      "田间望月看吴牛，老子从来乃如此。",
      "便当火急解龙泉，换取四蹄耕雨水。"
    ]
  },
  {
    "id": "2e89e4208c67075a8b260ee481eaa95b",
    "title": "三月三夜得梅花数枝灯下作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "故人远客天一涯，寄我万里风前枝。",
      "方壶含澌不受污，可着玉树瑶林姿。",
      "孤芳妙质不可说，天香肯复须人知。",
      "老人不作世间梦，但见玉友如儿时。",
      "急张青灯当明月，要看疏影横屏帏。",
      "花寒不睡斗欲落，笑语似与人追随。",
      "持杯未怪此宵乐，论情忍负平生期。",
      "回头却忆青山道，处处相逢花不老。",
      "短篱飞雪山更寒，古木啼乌月催晓。",
      "清魂屡往途路遥，故人久别相知少。",
      "只今如此邂逅何，莫厌诗成苦相恼。"
    ]
  },
  {
    "id": "2e89e4208c67075abc5a6b250c0af08c",
    "title": "雨后过琴高",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "夜雨喧旅枕，晓径深春泥。",
      "奔流自山来，转眼忽渺弥。",
      "微生抱羁蹇，老病凌攲危。",
      "青山岌当前，客意恍若遗。",
      "空崖倚天立，怪石从云垂。",
      "云间笙箫声，隐约天风吹。",
      "斯人已仙去，孤踪邈何之。",
      "钓石屹中流，谁来把纶丝。",
      "一水绕山麓，浅碧涵涟漪。",
      "长年抗尘容，照水羞华髭。",
      "羡门不可遇，惜哉吾巳衰。",
      "人生不学仙，万冢空累累。",
      "于今岂未可，抚事聊歔欷。"
    ]
  },
  {
    "id": "2e89e4208c67075ab9e2ef0965040596",
    "title": "读枢密张公梅雪二诗公讳叔夜",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "禁中颇牧谁最良，上前论事张子房。",
      "张公九尺须眉苍，谈兵说剑眼为方。",
      "金城有策若未试，便恐谈笑无戎羌。",
      "时平不用临边手，乞得南州作醉乡。",
      "黄堂酒尽客未起，清畎风多禾自长。",
      "只今白雪醉中句，犹带东阁官梅香。",
      "胡狂敢挽射日弩，当年谁上东封章。",
      "王城三月断信息，贼军蚁附方跳梁。",
      "白头侍郎最先至，拥兵直入趋咸阳。",
      "中人传诏天为喜，戎师夜遁军威张。",
      "太宰官高亦动色，毬路带禠腰金黄。",
      "功名无成落边土，此老此功谁更数。",
      "想得韦韝毳幕寒，夜听边声泪如雨。"
    ]
  },
  {
    "id": "2e89e4208c67075a3bc221459588d17b",
    "title": "次韵奉答冯远猷",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "翩翩绮纨子，粲粲洁衣服。",
      "朱门酒肉臭，不饱膏粱腹。",
      "凄迷百草中，得比兰与玉。",
      "手持白瑶琴，欲鼓朱弦曲。",
      "閟兹清庙音，未易可流俗。",
      "名家千里驹，历块步巳独。",
      "妙年振华镳，肯折盐车轴。",
      "中原暗风尘，国步日窘促。",
      "勒铭树高勋，要是一夔足。",
      "期君乃如此，使我安小筑。"
    ]
  },
  {
    "id": "2e89e4208c67075a6017d7b0b7d5122b",
    "title": "刘将军宝刀歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "将军宝刀玉三尺，夜半有光如日赤。苍水使者谁敢扪，蓬头剑士眼不识。",
      "鸊鹈膏莹秋水光，切玉如泥不动芒。秋风夜作蛟龙吼，人言乃是真干将。",
      "知君老将家有种，谈兵论事书撑肠。不愿君持此刀日解三千牛，愿刳月支作饮器，却缠锦绦朝未央。",
      "妖腰乱领不自保，丰狐老猘谁跳梁。酒酣起舞为君语，时危此剑知难藏。"
    ]
  },
  {
    "id": "2e89e4208c67075ac77a1407a4687ed7",
    "title": "小蔡许借徐诗未至",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "马中未必无骅骝，人中岂可无曹刘。",
      "龙媒西来几万里，异士一出三千秋。",
      "李白坐诗窜夜郎，退之论佛流潮州。",
      "天公可笑无老眼，两翁憔悴令人愁。",
      "平生四海黄太史，长庚配月何曾死。",
      "西江自是南国纪，公有高名政如此。",
      "人言此老酷似舅，坐上拈花独公喜。",
      "分得西江一派流，万古正须公一洗。",
      "我老耽诗空瘠臞，起死针盲正要渠。",
      "子岂有意能起予，书来并寄囊中珠。"
    ]
  },
  {
    "id": "2e89e4208c67075a0c5982cc2a645799",
    "title": "孙耘老酒间出麻姑像要余作诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "青丝一尺高蓬松，玉颜微驻丹砂红。",
      "云軿飞来自何许，满山落叶元无踪。",
      "长天如烟月如雾，便恐乘鸾月边去。",
      "烦君急与问中郎，从此更谁知痒处。"
    ]
  },
  {
    "id": "2e89e4208c67075ad7c4b0f46bfee4d9",
    "title": "夏热叹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "祝融当权不可夺，海水欲沸山欲裂。",
      "黄头父老见事多，谓有此身无此热。",
      "老人何得怨天公，山堂日日多南风。",
      "乌纱攲帽剪云叶，白鬓吹雪飞蓬松。",
      "已挹蔗浆浇热恼，更注井花回睡容。",
      "人生如此亦不恶，饱食安坐初何功。",
      "蒙尘况驻奉天辇，避暑望幸骊山宫。",
      "蕃兵入汉作巢窟，战骑横戈岁驰突。",
      "旌旗耀日红蔽天，铁甲烘云气销骨。",
      "安得壮士如恶来，上诉帝阍关钥开。",
      "尽泻天河作飞雨，四海八方无一埃。",
      "秋禾不槁敌不来，我亦高枕喧春雷。"
    ]
  },
  {
    "id": "2e89e4208c67075a6429c8084ea6b7b6",
    "title": "送许体之守贵州",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人物久衰谢，斯文寄渺茫。",
      "先生推老成，词采今擅场。",
      "交游数辈行，犹及晁与张。",
      "大坡渺云汉，小坡与相羊。",
      "岂兹丝纶手，不入鹓鹭行。",
      "尔来南中守，雨露新汉章。",
      "南中俱乐土，佩带安农桑。",
      "铜花秀铠甲，芝菌生桁杨。",
      "霜林荔子熟，酿瓮千家香。",
      "使君啸铃阁，宾客醉高堂。",
      "古来多循吏，治行何曾彰。",
      "愿公饮无何，坐使斯民康。"
    ]
  },
  {
    "id": "2e89e4208c67075acb8cb784f40b0d79",
    "title": "许贵州出苏叔党树石",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老坡骑鲸上天去，小坡落笔如风雨。",
      "能添老树着岩间，为石传神自翁语。",
      "两坡俱死真可惜，君有一拳何处得。",
      "谁向九原呼此翁，为我五日画一石。"
    ]
  },
  {
    "id": "2e89e4208c67075a5b0919bb8fb90610",
    "title": "次韵罗叔共纪事见寄",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "中原困胡虏，此事昔固闻。",
      "何尝大江南，犬羊动成群。",
      "踊跃万骑入，苍黄两龙奔。",
      "五年三避狄，十室九见焚。",
      "相公既降虏，盗贼俱官军。",
      "遂令江以南，填山满屯营。",
      "老稚五六辈，相呼走荒村。",
      "君昔东道主，窜身亦荆榛。",
      "两家三十口，既死惊复存。",
      "共求草中生，有似獐与麇。",
      "平时巳蹭蹬，老恨有此身。",
      "湛湛两玉壶，炯炯无一尘。",
      "犹喜垂尽中，得此千载人。",
      "珠玑皎在前，自然洗妖氛。",
      "恨君济时策，百未有一伸。",
      "半通犹绾戾，两肘空悬鹑。",
      "无人作游扬，恐得按剑嗔。",
      "浓云卷肤寸，未许膏斯民。",
      "念昔仲夏夜，赤气腾天曛。",
      "雨足下垂地，诛斩当奸臣。",
      "敌将果夜遁，王师策殊勋。",
      "班荆记是夕，同我二三君。",
      "君歌独慷慨，泪下沾衣巾。",
      "愿言补周衮，八表均尧仁。",
      "昆虫及草木，同播一大钧。",
      "良会有如此，吾生岂非辰。",
      "吟君洗兵马，大雅何深醇。",
      "安得清庙瑟，朱弦奏春温。"
    ]
  },
  {
    "id": "2e89e4208c67075a2bebe7c855b56750",
    "title": "七月十八日夜独坐静寄月出麻姑背开户徜徉夜久不寐",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋日忽复翳，暮色横陂陁。",
      "黯黯窗户暗，森森修竹多。",
      "我懒不点灯，枯藤与婆娑。",
      "青山忽吐月，隔竹翻金波。",
      "须臾满幽林，欸乃被岩阿。",
      "开门望天汉，星宿方森罗。",
      "秋风入梧楸，白露沾芰荷。",
      "夜寒有惊鹊，飞鸣绕南柯。",
      "苍生愿安枕，壮士方横戈。",
      "谁能请缨剑，故地收关河。",
      "我意忽不惬，邻鸡复当歌。",
      "诗成月巳落，奈此老狂何。"
    ]
  },
  {
    "id": "2e89e4208c67075a0cf89429eda2ff3c",
    "title": "八月三日早起",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "金枢坏残月，旸谷宾朝曦。",
      "九日浴沧海，一日腾上枝。",
      "上枝邈何许，但隐山半规。",
      "须臾挂铜钲，飞上天一涯。",
      "光景被草木，晔晔含幽姿。",
      "微暾入圆吭，飞鸣各嘤咿。",
      "物意自欣悦，人情伤岁时。",
      "卷我东窗帘，群山抺修眉。",
      "炙背翻故书，搜肠出新诗。",
      "俟河几时清，种豆落为萁。",
      "人生行乐耳，富贵终何为。",
      "丈夫风云会，事业肩皋夔。",
      "时哉不我与，浩歌君勿疑。",
      "纫兰可为佩，制荷可为衣。",
      "驾以白玉虬，骖以苍精螭。",
      "翩翩八荒外，渺渺天风吹。",
      "世俗付一笑，造化真小儿。"
    ]
  },
  {
    "id": "2e89e4208c67075a10ef31d80d18a3d7",
    "title": "病起负暄菊篱一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "卧疴初肃霜，小间倏玄冬。",
      "老境知几何，半落呻吟中。",
      "医师固楚产，砭灼矜神功。",
      "巫师杂荒怪，呼吸生雷风。",
      "江乡郁毒雾，御湿无鞠藭。",
      "况复窘行役，六月伤蕴隆。",
      "寒热遂百战，药石徒屡攻。",
      "槁项与黄馘，苶然非昔容。",
      "逮兹脱九死，更生本苍穹。",
      "今晨颇欣悦，步我菊篱东。",
      "无谁与共语，梵诵庶可终。",
      "忧乐有乘除，涉世殊穷通。",
      "幸兹未暝间，有乐聊复从。"
    ]
  },
  {
    "id": "2e89e4208c67075afe62638c8655e9b3",
    "title": "仁宗皇帝飞白歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "八神警跸群灵趋，风师雨伯当前驱。汉家四叶圣主出，共扶日御升天衢。",
      "当时农桑三万里，地上钱流已如水。左有稷契右皋夔，四岳九官真济济。",
      "太师当国天下安，貂蝉绣衮身如山。范公特节下金銮，名落百蛮毛发寒。",
      "郑公有口伐可汗，可使一言无契丹。太平天子坐垂拱，蝉蜎蠖濩朝千官。",
      "侍臣愕立蓬莱殿，看草宸奎丽云汉。中人传赐宣口敕，雨露恩光极昭焕。",
      "公家什袭宫锦囊，五彩属天惊夜光。试从父老说嘉祐，百年厚德知难忘。",
      "自从丧乱双眼暗，犹喜人间得时见。小臣拜舞喜欲颠，安得身随千官朝九天。",
      "眼见万骑无控弦，四海复似昭陵年。"
    ]
  },
  {
    "id": "2e89e4208c67075a52b44c9ab34539ba",
    "title": "过石壁",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "两峰夹天高，一水绕山麓。",
      "鸟道盘山腰，下临千仞谷。",
      "仰视寸草青，千章罗巨木。",
      "转峡泻哀湍，惊雷裂坤轴。",
      "日月所隐庇，光景不到目。",
      "道险当舍车，重趼摩两足。",
      "不知谁凿空，穿穴入山腹。",
      "平生蜀道难，耳目闻见熟。",
      "兹山亦尤物，初未挂史牍。",
      "了知天宇间，万险自重复。",
      "穷人重锱铢，凌冒取危辱。",
      "岁晏霜雪多，归途戒当速。"
    ]
  },
  {
    "id": "2e89e4208c67075ad39c350d3c04e6e5",
    "title": "出石壁",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "倚空山崭岩，平地石龃龉。",
      "修途绕危磴，千里无寸土。",
      "山高不见日，雾重自成雨。",
      "入壁天始明，出壁日过午。",
      "青苍断崖谷，开豁见天宇。",
      "稻田棋局方，梯山种禾黍。",
      "道傍两三家，稍稍闻笑语。",
      "始知在人寰，邂逅得徒旅。",
      "倦仆饥欲啼，游子欢自许。",
      "携孥老一廛，白发无处所。",
      "何当把春犁，望月耕陇亩。",
      "闭门了残年，危磴不复取。"
    ]
  },
  {
    "id": "2e89e4208c67075a8b36f720f1ed609b",
    "title": "上饶道中望月岩",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "瘦马度莽苍，悠悠忽长年。",
      "群山不知数，衮衮来眼前。",
      "忽逢天上月，下挂苍崖巅。",
      "炯如碧玉玦，中空窦云天。",
      "岩柯亦薄相，为作蟾桂圆。",
      "阴晴无显晦，千古长婵娟。",
      "坐令马上梦，忆我江南川。",
      "江空月自吐，万顷含风烟。",
      "静闻欸乃声，入我独宿船。",
      "误从尘网中，见似喜欲颠。",
      "何当追昔游，摆脱区中缘。",
      "买地结茅屋，攀云蹑飞仙。",
      "朝吸白露光，暮饮山根泉。",
      "清欢倘可结，浩歌与周旋。"
    ]
  },
  {
    "id": "2e89e4208c67075a21487e53cf99af42",
    "title": "正月十日雪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "维时孟春月，岁事司勾芒。",
      "微阳力犹弱，未足扶百昌。",
      "风伯偶偃旆，电师亦潜光。",
      "坚冰顿欲解，蛰户不肯藏。",
      "群阴势未屈，寒飙忽飞翔。",
      "积阴既得泄，雪意亦异常。",
      "痴云迷澒洞，烟水俱苍茫。",
      "行人有堕指，裹足畏前冈。",
      "疏梅强解事，一笑矜芳香。",
      "谁怜百草死，万木寒仍僵。",
      "东君始用事，抗此凛冽刚。",
      "那知假微暾，乃复为此祥。",
      "幽人解春衣，酒券仅可偿。",
      "倚此数日暖，苍黄索衣裳。",
      "万事多反覆，天心难重量。",
      "赖我有残榼，聊足资清狂。",
      "此意谁复论，醉眼空望羊。"
    ]
  },
  {
    "id": "2e89e4208c67075ac405b948d44baf69",
    "title": "铜爵研",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "稿街夜腹空燃脂，可怜汉祚终陵夷。",
      "老瞒自在作家主，欺它寡妇并孤儿。",
      "洛阳宫殿皆颓圮，更作高台半天起。",
      "台上吹香十里闻，台下洗妆漳水浑。",
      "当时歌管一消歇，回望西陵空断魂。",
      "百年岁月空中鸟，花不长妍人易老。",
      "台倾人去不复存，碧瓦澄泥为谁好。",
      "那知流落向寒窗，乞与诗人赋花草。"
    ]
  },
  {
    "id": "2e89e4208c67075a54705f900d876fee",
    "title": "和赵鹏翔赠李生",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人间作画如作诗，妙由心得非人为。五日一石十日水，此事无乃亦可期。",
      "向来郭恕先，妙手真复奇。经年不肯下一笔，胸中丘壑谁当知。",
      "忽然有兴不可遏，写作槎枒风雨枝。回头却笑阎立本，缓急与人为画师。",
      "李生闻是成远后，一生落魄唯饮酒。贵人金多不可呼，闲日为多画日偶。",
      "心知公子非俗人，平生笔底波澜翻。故作沧江与巨石，要看万里风涛相吐吞。",
      "谁知此老不足数，自笑一生常苦辛。桃花水暖小艇窄，十年辜负江边春。",
      "时危力小去未得，画图入眼空伤神。"
    ]
  },
  {
    "id": "2e89e4208c67075abf3c2b3b7b9d763b",
    "title": "谢元不伐寄灵岩七诗用梅圣俞韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "灵岩胜绝天下稀，开凿乃自太古出。",
      "山名初岂有显晦，胜处要须诗黼黻。",
      "自从梅老登列仙，尤物谁怜久埋没。",
      "具茨笔力扛九鼎，坐遣清诗入山骨。",
      "据龟食蛤谁与游，绛节云车到仙窟。",
      "云间招手疑有无，月下吹箫真仿佛。",
      "飞云杳蔼风吹香，翠润空蒙雨垂湿。",
      "谁从洞口看金书，想对神清时独立。",
      "我家灵岩山脚底，识面何由恍如失。",
      "虽无幽梦到三山，尚有明珠容什袭。"
    ]
  },
  {
    "id": "2e89e4208c67075acea92d5471e80f28",
    "title": "送别徐南美",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "谋臣如云将如雨，欲剪天骄奉明主。",
      "御营飞诏肃虎貔，妙略纵横自神武。",
      "谁骑驳马蹄双朱，梦从璜溪亲帝舆。",
      "手提大钺杀两将，日御少却公重扶。",
      "此公堂堂出当国，群盗相看少颜色。",
      "江上鲸鲵尽扫除，草中狐兔无窠窟。",
      "折冲自可销戈兵，寸地尺天归圣明。",
      "帐下偏禆何足数，幕中宾客公独称。",
      "愿资硕画戡祸乱，坐遣四海歌升平。",
      "书生白首亦安用，尚可平戎作短行。"
    ]
  },
  {
    "id": "2e89e4208c67075a2a7c69ab3ecc5611",
    "title": "送侯元进罢泾溪丞",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "胡雏饮马窥长江，巨鼎一沸俱仓黄。",
      "我携老稚不知处，流离夜窜泾山阳。",
      "山中小邑真蕞尔，井邑无声但流水。",
      "乱石巉峥虎看人，贾客稀疏市争米。",
      "忆昔相逢群盗中，过我天宫宝坊里。",
      "人言觅句崔立之，恐是前身侯叔起。",
      "当官论事嚼寒冰，醉后诗成只弹指。",
      "三年兵火梦中游，别去何堪日千里。",
      "人生直气忌太高，论少卑之亦聊尔。",
      "功名唾手良偶然，邂逅庸奴亦如此。",
      "如公人物自有馀，似我苍华真老矣。",
      "只今满世尚干戈，应念相思遣双鲤。"
    ]
  },
  {
    "id": "2e89e4208c67075aee6b0c61c4bc8177",
    "title": "李使君示开化诸诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "使君一出承明庐，当年两佩龟峰鱼。",
      "龟峰小儿骑竹马，笑挽朱轓归故闾。",
      "门外春风吹画戟，小阁香浓绮疏碧。",
      "苏州五字老更奇，东阳八咏人谁敌。",
      "山堂闻说公自开，烟雨遥供翠鬟色。",
      "更向招提山窟中，竹杖穿云饱经历。",
      "夜上孤峰看明月，晓趁钟鱼着僧屐。",
      "诗成知复几牛腰，倒廪倾囷公不惜。",
      "他人举似与何人，知我耽诗老成僻。",
      "平日看囊止一钱，惊见纵横着圭璧。",
      "当遣儿童勿浪传，按剑从来少人识。"
    ]
  },
  {
    "id": "2e89e4208c67075ae6b3dcb3534d7694",
    "title": "何元静以诗索花次韵诗尾致剪花之约",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "城南有客身倦游，饭无脱粟衣无裘。",
      "短墙雨湿花木晚，穷巷草深篱落秋。",
      "心常自许玉川辈，人言恐是原宪流。",
      "千奴安得封君禄，偶有一花聊可目。",
      "彩椽作架恐未暇，春到听花飞上屋。",
      "衡门无酒客不知，寒谷少春花更迟。",
      "殷勤未足供一笑，惭愧烦君作好诗。",
      "谁遣春风吹急雨，枝头会见花无数。",
      "夜窗月白得暗香，晓枕风微战轻素。",
      "已办并州快剪刀，为剪长条送春去。",
      "君当酿酒买肥羔，莫倚匆匆陈草具。"
    ]
  },
  {
    "id": "2e89e4208c67075afc736287eeabee00",
    "title": "后数日以诗偿剪花",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "春风吹云不成雨，暖日将春到花坞。",
      "知君不羡鹤林神，但将诗作催花鼓。",
      "饕风虐雨一扫空，国艳天香为君吐。",
      "金刀盟在不敢寒，急走送君花满盘。",
      "何郎要将汤饼试，不放枝头朝露干。",
      "樽虽有酒莫谩把，客未可人谁共看。",
      "想当风暖月更白，流苏帐挂香团栾。",
      "应笑老翁门寂寂，咫尺谁来草玄宅。",
      "暗香和月与谁同，芳条委地无人摘。",
      "春与幽姿似少情，雨打风翻漫狼藉。"
    ]
  },
  {
    "id": "2e89e4208c67075a8102f46d65af3d21",
    "title": "送舒永丰",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "斯民如草木，九圣含春温。",
      "秋风一披拂，零落难重陈。",
      "嗣皇回日御，杲杲升朝暾。",
      "谁令天骄子，欲肆长鲸吞。",
      "王师一倡乱，诸将皆星奔。",
      "可怜尔群苍，终不负汉恩。",
      "固亦念颠仆，所喜邦本存。",
      "舒侯名家郎，翔鸾未腾鶱。",
      "稍分民社寄，似欲亲拨烦。",
      "盍敷宽大诏，力补疮痍痕。",
      "勿谓蕞尔邑，安能著华轩。",
      "妙割俱有用，鸡牛无足言。",
      "君看密县宰，视民真子孙。",
      "汗马无寸劳，太傅岂不尊。",
      "扶衰其有意，愿复矜元元。"
    ]
  },
  {
    "id": "2e89e4208c67075a9d4110c8b710cac2",
    "title": "次韵元不伐暮春再游俞氏园期任道卿刘长孺不至",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "素心失前期，幽事萦老念。",
      "小筑犹未成，残年作逋欠。",
      "五字俯见投，光芒肯收敛。",
      "遐想徒意消，从游知礼僭。",
      "流离兵盗馀，有籍犹未占。",
      "尚想南冈花，依依弄残艳。",
      "栖迟倘会意，往返殊未厌。",
      "如何两公子，盟寒久无验。",
      "我语良可删，公当为磨玷。",
      "载酒苦未能，兹焉负深歉。"
    ]
  },
  {
    "id": "2e89e4208c67075af1523b1d4a0ad8db",
    "title": "四月二十八日江元楷置酒坐客皆醉卧已而主人亦就睡戏作数语以纪其事",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "西园春事阑，歌管罢丝竹。",
      "青钱落高榆，幽鸟啭空谷。",
      "江侯不能闲，折简到吾属。",
      "净扫南窗尘，共把一樽玉。",
      "重觞各颓然，睡味久乃熟。",
      "齁齁两鼻雷，艳艳当筵烛。",
      "因知欢有馀，谁谓饮不足。",
      "伟哉三玉人，曾不愧坦腹。",
      "应怜俗子陋，礼法困窘束。",
      "坐中饮湿生，起舞自成曲。",
      "主人亦忘客，去留随所欲。",
      "可笑陶渊明，欲睡客须逐。"
    ]
  },
  {
    "id": "2e89e4208c67075a6da84bb5252e1839",
    "title": "题张元明四鬼捕懒龙图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五月江南地无黍，帝遣雷师下行雨。",
      "百神受职群龙奔，一龙藏头翳玄云。",
      "雷师奋虬叱四鬼，拽取老龙朝帝阍。",
      "张侯直气不可屈，云间睥睨旁怒嗔。",
      "归来面壁聊一吐，画作新图走儿女。",
      "潜虬怕死不肯行，夜叉飞天发毛竖。",
      "人间空笑虎头痴，笔底风云遽如许。",
      "今年雨足年亦丰，蜥蜴蝘蜓俱论功。",
      "龙方下避千里赤，疾雷破柱颂天公。",
      "天公有令那得尔，寄语痴龙莫辞死。"
    ]
  },
  {
    "id": "2e89e4208c67075af43023705d584d19",
    "title": "次韵赵伯武病中即事五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "卧疴念经时，勿药有新喜。",
      "便应走骎骎，谁复称起起。",
      "啸歌理壶觞，婆娑在窗几。",
      "想当呼浊醪，与客谈妙理。"
    ]
  },
  {
    "id": "2e89e4208c67075af4302370a4803633",
    "title": "次韵赵伯武病中即事五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "赵侯佳公子，妙伎数三绝。",
      "对君如春水，熇熇消内热。",
      "一为药石误，良会能契阔。",
      "便当亟相过，共此良夜月。"
    ]
  },
  {
    "id": "2e89e4208c67075af4302370834da389",
    "title": "次韵赵伯武病中即事五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "爱酒知有癖，耽书久成痴。",
      "官曹足馀暇，幽策约屡枝。",
      "但恐蒹葭陋，缪倚琼玉姿。",
      "况无弹丸手，突过黄初诗。"
    ]
  },
  {
    "id": "2e89e4208c67075af43023709b5f6779",
    "title": "次韵赵伯武病中即事五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "病馀春巳归，飞花满空堂。",
      "萱草欲成窠，戎葵粲微黄。",
      "高门有贺客，新篘怯初尝。",
      "人生贵强健，馀事亦渺茫。"
    ]
  },
  {
    "id": "2e89e4208c67075af43023706ca3970e",
    "title": "次韵赵伯武病中即事五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生沈东阳，鹤骨俨如故。",
      "朝来闻巾车，载酒定何处。",
      "暮归坐东轩，翰墨有佳趣。",
      "当持乌丝栏，为乞锦囊句。"
    ]
  },
  {
    "id": "2e89e4208c67075ab3083ff6fa2bc1b3",
    "title": "秋暑卧病示庄簿",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老火倏巳尽，金行殊未刚。",
      "弱枣渐可剥，七月犹骄阳。",
      "赤日不可向，白汗惊流浆。",
      "谁将穷谷冰，为我濡枯肠。",
      "况兹老病躯，息偃真在床。",
      "敲秋赖风玉，微飙袭衣裳。",
      "言念北征士，万里方拓疆。",
      "秋云静边日，光耀剑戟场。",
      "君今饱韬略，论事时抗章。",
      "诸公颇动色，有策云甚良。",
      "何当给锋车，结佩朝明光。",
      "一鼓收关河，再鼓擒戎王。",
      "兵戈既静洗，不复腥犬羊。",
      "万夫各解甲，四海均清凉。"
    ]
  },
  {
    "id": "2e89e4208c67075a5b48c63620cc6508",
    "title": "雨后微凉再示庄簿",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "蓐收始用事，健行肃乾刚。",
      "微飙生淅沥，一雨洗亢阳。",
      "香罗阨团扇，玉碗辞蔗浆。",
      "况蒙慷慨词，犹激卑懦肠。",
      "当食忽亡匕，起立遂失床。",
      "鸡鸣中夜兴，呼灯揽冠裳。",
      "自从羯胡乱，四海失故疆。",
      "向来桑麻区，半作荆棘场。",
      "黔首未安堵，皂囊思献章。",
      "闻有圯上书，今代谁张良。",
      "风云须嘉会，日月依末光。",
      "当宁方侧席，谁能荐吾王。",
      "鸷鸟尚垂翅，老眼空望羊。",
      "秋风一夕起，抚事增悲凉。"
    ]
  },
  {
    "id": "2e89e4208c67075ad20cc5ab6a3357b8",
    "title": "次韵冯远猷夜雨屋漏有作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我昔在田间，秋霖伤岁熟。",
      "常忧床床雨，夜下东屯屋。",
      "饭牛起晨耕，短蓑聊栉沐。",
      "违湿因五迁，劳形真仆仆。",
      "坐歌南山粲，那惜清夜促。",
      "平生小冯君，秀齿粲冰玉。",
      "生馀华屋姿，岂识沾濡辱。",
      "谁知折角巾，肯念滹沱轴。",
      "会将秋雨谣，写入朱弦曲。",
      "知君有过秦，妙画行见录。",
      "衮衣坐法宫，当宁调玉烛。",
      "吾庐虽独破，受冻死亦足。"
    ]
  },
  {
    "id": "2e89e4208c67075a66a433cf6137f1a6",
    "title": "饮魏宗明家分韵得酒字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "闭门苦秋炎，散发卧北牖。",
      "小雨度微凉，西风飒衰柳。",
      "起邀马服君，步过云中守。",
      "云中雅好事，酌我玉卮酒。",
      "诸公饮方豪，何曾问升斗。",
      "而我才饮湿，已复困濡首。",
      "臭味本自同，初何间能否。",
      "不然琼瑶林，何以着老叟。",
      "欢同一笑间，义重千载后。",
      "脱弹无新诗，刻烛愧敏手。",
      "诗成慎勿再，坐客惊欲走。"
    ]
  },
  {
    "id": "2e89e4208c67075a6b9a85cabc3b85fe",
    "title": "感韩碑用李义山韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长蛇封豕矜雄姿，弄兵三世窥皇羲。自从胡骑入中土，侥幸岁月宽诛夷。",
      "锦缠红帕五十载，肯输赤豹兼黄罴。宪皇神算本天授，指顾不劳戈一挥。",
      "元和上相拜元帅，黄金铸印手自持。三军踏雪砍墉入，夜摩贼垒朝搴旗。",
      "侍中西平老将种，属鞬拜舞行相随。绯衣小儿却健武，未怕贼首如虎貔。",
      "功垂竹帛不可掩，名在万古谁能訾。行军司马号大手，苍珉承诏镵瑰词。",
      "平生直笔有公议，从人乞米知羞为。狗功须赖发纵者，尽勒殊勋归鼎司。",
      "宫中小女强解事，敛祍雪涕垂丰颐。絺章绘句随断裂，厖恩下沛惊淋漓。",
      "空馀大雅配吉甫，春秋庙享存歌诗。当时左右无諌者，应惭鸣佩趋龙墀。",
      "襄阳太守独何事，殷勤自刻平吴碑。将军更勒燕然石，蛮风瘴雨侵蟠螭。",
      "张功耀武示万世，二子无乃为已私。晋公纯德古未有，彊藩悍将亲平治。",
      "群奸闻风胆为落，自奋老拳擒宛脾。都人尚想白羽扇，野蔓已理黄绢词。",
      "唐家晚岁事如此，谁令举世跻纯熙。君不见郑公之死肉未冷，停婚碎石恩还追。",
      "文皇英明犹复尔，功臣谁肯躬胼胝。玉溪慷慨书万本，要识元老为邦基。"
    ]
  },
  {
    "id": "2e89e4208c67075a30212cbc082395b7",
    "title": "次韵时然惠徽州近作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "庄侯四海习凿齿，鸾栖一枝亦聊尔。",
      "沸镬那寻袁处州，独跨羸骖度徽水。",
      "羊肠路绕十八坡，危磴天悬三十里。",
      "扪参历井不复休，一握去天真有此。",
      "军符夜下星火急，吏习文书日填委。",
      "青山倥偬未可厌，方外周旋人有几。",
      "坐看云生拄颊间，便恐诗成横槊里。",
      "万壑千岩入句来，天遣江山助奇伟。",
      "我昔经行五岭头，芙蓉峰高天正秋。",
      "凄音怨曲不成调，细雨寒烟空复愁。",
      "晓得新诗惊欲倒，句似当年山色好。",
      "一生忍泪泣秋风，可笑区区郊与岛。"
    ]
  },
  {
    "id": "2e89e4208c67075a3c76378e22a13035",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "高情恶喧嚣，结屋傍空旷。",
      "草堂寄云林，远目聊自放。",
      "偃蹇良不疑，世情真可抗。",
      "不知堂中人，谁同倚藤杖。"
    ]
  },
  {
    "id": "2e89e4208c67075a3c76378e8c8c1bce",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "显晦固有时，出处本同致。",
      "乘流与遇坎，等是一戏事。",
      "真隐了无心，宁须论朝市。",
      "君看半隐名，是中有深意。"
    ]
  },
  {
    "id": "2e89e4208c67075a3c76378e8f95bc7e",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山中与谁语，俗士不我过。",
      "时携登山屐，闲上岁寒坡。",
      "不知青女威，奈此苍官何。",
      "从今桃李花，漫漫空复多。"
    ]
  },
  {
    "id": "2e89e4208c67075a3c76378e859313e9",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "残月坏金枢，朝曦吐旸谷。",
      "南台凌日观，杲杲明万木。",
      "白露亦巳晞，桐阴转檐曲。",
      "危坐读黄庭，想像巾一幅。"
    ]
  },
  {
    "id": "2e89e4208c67075a3c76378e1b5bcdec",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "草木有盛德，俗眼未易观。",
      "幽姿不可见，微香在林间。",
      "植我东篱菊，艺此九畹兰。",
      "芳意似有知，为君笑朱栏。"
    ]
  },
  {
    "id": "2e89e4208c67075a3c76378e759c9a9f",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "云山渺无何，地胜馀草木。",
      "苍藤饱风霜，夭矫作岩谷。",
      "幽香出空洞，清樾交翠麓。",
      "想时携客来，班荆对棋局。"
    ]
  },
  {
    "id": "2e89e4208c67075a3c76378e959b7a06",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "疏泉灌空畦，折柳樊小圃。",
      "关心有幽事，寄意在衡宇。",
      "但恐经纶人，兹焉忽高举。",
      "慎勿厌荷锄，烟蓑湿春雨。"
    ]
  },
  {
    "id": "2e89e4208c67075a3c76378e6da6851a",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "机云佳兄弟，胸中几石渠。",
      "万事资不理，三箧补有馀。",
      "它时策高勋，已复得异书。",
      "安用结飞楼，傍架时卷舒。"
    ]
  },
  {
    "id": "2e89e4208c67075a3c76378ef5673d71",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "渊明磊落人，啾唧倦吟讽。",
      "聊将舒啸声，一为洗喧哄。",
      "寄言枭獍徒，请勿恣嘲哢。",
      "君看半岭间，依稀有鸣凤。"
    ]
  },
  {
    "id": "2e89e4208c67075a3c76378e8052c8cf",
    "title": "题吕节夫园亭十一首云林堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "生理须几何，安分一枝足。",
      "向来高明中，百鬼作祸福。",
      "何如此衡茅，长年乐幽独。",
      "慎勿将蜗牛，轻比蛮与触。"
    ]
  },
  {
    "id": "2e89e4208c67075a488d253b9f34459f",
    "title": "题雪堂大研一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "河间多书人共知，未见紫岩方玉池。",
      "东坡老人上天去，流落人间君得之。",
      "宝匣初开眼光眩，相约君家与同看。",
      "麝煤霮䨴云满天，尺璧坚温玉微汗。",
      "峨眉山高两苏出，自是斯文有秦汉。",
      "先生著书书满家，晚得穷愁坐城旦。",
      "只今虿尾人争传，异时龟趺不须断。",
      "百年荣辱一梦馀，空与高人作奇玩。",
      "安得大手揭阳君，为我铭此元宾研。"
    ]
  },
  {
    "id": "2e89e4208c67075a16e6835e033a2abb",
    "title": "次韵具茨老人观腊月十五日按兵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "六花阵合红满川，鼓鼙声喧旌暗天。",
      "锦裘绣帽不动鞭，腰鞬两弓谁更先。",
      "城狐社鼠空百千，一呼辟易投戈鋋。",
      "霹雳昼射蛟螭渊，妖星夜落蚩尤躔。",
      "谷城老父书谁传，可为帝师策万全。",
      "脱兔一出忽复旋，风声鹤唳惊虚弦。",
      "常山蛇势孰后前，四头八尾屡变迁。",
      "何止内政分轨连，部伍聊足相纠联。",
      "势如漂石奔流泉，蒙冲未数浮江船。",
      "三军不用呼飞燕，功成唾手岂待年。",
      "长安贼平不改廛，万里玉关沉夕烟。",
      "降王曳组未解缠，白麻晓下彤庭宣。",
      "兵雄泽潞非公贤，谈笑自足空戎边。"
    ]
  },
  {
    "id": "2e89e4208c67075af7f2a9ce980ab7d6",
    "title": "沈元用太守和具茨诗张元明两用其韵见邀同赋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "汉阳胡骑嘶秦川，六龙御日升中天。",
      "翠銮亲巡耀宝鞭，神武自作诸将先。",
      "子阳盗据众万千，井中蛙腹不受鋋。",
      "虎头谁敢当文渊，一洗万古空英躔。",
      "风威巳落诸蕃传，上兵伐谋军贵全。",
      "固应玉陛当周旋，朱幡犹此阅望弦。",
      "安危以身谁肯前，愿扶国步整播迁。",
      "劲兵出塞鏖祁连，长缨曳首来翩联。",
      "尽驱酋长朝甘泉，未惭骠骑羞戈船。",
      "先声旋下齐与燕，称觞拜舞呼万年。",
      "黄童佩犊无征廛，农桑万里通人烟。",
      "蓬头舞剑空腰缠，要分颇牧来藩宣。",
      "古来千里制一贤，长城未必能防边。"
    ]
  },
  {
    "id": "2e89e4208c67075a7585ff0e5764bcef",
    "title": "夜宿长林明日游仙坛宫",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "麻川过长林，路转无百里。",
      "积雨断津梁，日乱十六水。",
      "忽从冈阜间，稍得千家市。",
      "凌晨上仙祠，遂作折屐喜。",
      "水流自汪湾，山亦甚雄伟。",
      "小邑颇下临，扰扰屯聚蚁。",
      "一笑相与言，黄冠有仙子。",
      "为言庭前菊，霜馀烂黄蕊。",
      "采之制颓龄，可以坚发齿。",
      "不须事虚旷，至道亦良迩。",
      "神仙固可学，吐纳乃馀事。",
      "斯言虽甚简，中亦含妙理。"
    ]
  },
  {
    "id": "2e89e4208c67075af2af9d1e342f8033",
    "title": "苦寒二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "朔风吹雪天漫漫，厚地欲裂江水乾。",
      "悬知北客未省见，太古以来无此寒。",
      "冰檐垂笋风撼屋，布衣生棱体生粟。",
      "老翁炙手厌朱门，明朝晨暾更堪曝。"
    ]
  },
  {
    "id": "2e89e4208c67075af2af9d1edce2f8a7",
    "title": "苦寒二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "天容黯惨悲风吹，寒日欲出寒云垂。",
      "千门昼闭人迹绝，万里长空鸟不飞。",
      "豺虎号寒声怒急，行人指堕毛为立。",
      "易水风高燕地寒，白头书生望云泣。"
    ]
  },
  {
    "id": "2e89e4208c67075a2ff86756bc45580d",
    "title": "具茨老人读书寮",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "具茨四壁无斗储，载行书多常满庐。",
      "胸中嵬垒几石渠，三箧补亡无复馀。",
      "起居谁不解何如，校书著作虚诏除。",
      "元元本本穷古初，雌黄付与金银车。",
      "朅来穷山岁三徂，催科政拙民力苏。",
      "黄童佩犊耕菑畬，戴白未见空欷歔。",
      "焚香晏坐临绮疏，三年不识园中蔬。",
      "迩来结屋聊卷舒，手抄平生未见书。",
      "曼倩两目如悬珠，四十四万何多欤。",
      "较公所得无锱铢，门生校雠谁与居。",
      "我欲从公路郁迂，著鞭何时跨蹇驴。",
      "不求奴饭马青刍，得公奇字归自娱。"
    ]
  },
  {
    "id": "2e89e4208c67075ae0da849902237b24",
    "title": "送潘择之尉南巢",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "潘郎胸中有文艺，白发青衫初试吏。",
      "少年欲射汉庭策，晚乃去作南巢尉。",
      "寒厅结屋八九椽，导骑挽弓三数辈。",
      "但愿君如梅子真，人物风流亦何愧。"
    ]
  },
  {
    "id": "2e89e4208c67075a0d667622c96b37f4",
    "title": "试湖阴徐道久",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山中三窟遭荡焚，十年遗种无礽云。",
      "管城已老既谢事，柔毛遂出收微勋。",
      "骚人手握奴隶管，人间自此无莸薰。",
      "徐生晚出颇自喜，妙伎天与人皆闻。",
      "羝羊退舍栗尾避，族非东郭不肯论。",
      "往岁江南说诸葛，至今有口皆能言。",
      "眼前厚利聊取足，身后典刑宁复存。",
      "骍牲自是犁牛出，忠臣岂但孝子门。",
      "古来取士贵阀阅，未必元成俱有孙。"
    ]
  },
  {
    "id": "2e89e4208c67075a2d8d2eb84a294813",
    "title": "鰔鲊",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "放箸朝盘空，食指昨夜动。",
      "软玉开香包，桃花点春瓮。",
      "平生江瑶柱，异名寔同用。",
      "何当登禹书，永作淮海贡。"
    ]
  },
  {
    "id": "2e89e4208c67075a8db0a49932be21a6",
    "title": "米元章为须江太守闻有怪石在河壖莫知其所自来人以为异而不敢取公命移置州沼为燕游之玩石至而惊遽命设席拜于庭下曰吾欲见石兄二十年矣闻者以为言坐是罢去余游濡须而石犹在询之邦人信然乃作此诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "漫郎与世苦不偶，俶傥如公世安有。",
      "平生学书笔似锥，晚岁得州大如斗。",
      "淮西道院长江边，天公付与公高眠。",
      "使君闭阁作奇字，门前白浪春风颠。",
      "人言异石天所出，三十六峰如洞天。",
      "亟呼我兄更再拜，俗眼相看颇惊怪。",
      "唤钱作兄真可怜，唤石作兄无乃贤。",
      "望尘罗拜良可笑，米公拜石不同调。",
      "愚智相悬乃如此，何啻人间三十里。",
      "是非从古无公论，彼此相笑何时巳。",
      "巉岩对客初不言，尧桀纷纷渠自尔。"
    ]
  },
  {
    "id": "2e89e4208c67075a211f2a03aae3da86",
    "title": "群山台暮雨",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "杰观凌寒江，朱栏俯平野。",
      "群峰江上来，屹立罗万马。",
      "山容多态度，显晦入模写。",
      "朝云结烟鬟，翠色远相射。",
      "夜月横修眉，娟娟亦闲雅。",
      "天生此尤物，政复为闲者。",
      "冯夷翻怒涛，汹汹激风榭。",
      "神女亦将云，时从楚台下。",
      "造物出奇杰，娱客助挥洒。",
      "时方苦积潦，百里无十舍。",
      "我虽非官曹，对酒那忍把。",
      "人生急行乐，有味如啖蔗。",
      "悲喜有乘除，归愁耿长夜。"
    ]
  },
  {
    "id": "2e89e4208c67075af5ddece9da056cc0",
    "title": "客",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "重廊阴阴与天隔，下有井泉馀百尺。",
      "乍垂修绠已复寒，深注花瓷不胜白。",
      "山城夏旱百井眢，盥濯从谁问涓滴。",
      "暮年来此看老黥，日倚银床卷深碧。",
      "炎官火伞空自张，玉川清风已生腋。",
      "翰林醉熟呼不醒，宫中谁赋花娉婷。",
      "中人传诏玉起立，井花吹面诗还成。",
      "诗成白雪真同调，咫尺回姿妃子笑。",
      "此郎自是醉谪仙，肯作官家诗待诏。",
      "北窗老子贪昼眠，蓬头突鬓良可怜。",
      "但将饱睡答长健，安得新诗追昔年。",
      "我生无誉亦无毁，老去功名薄如纸。",
      "日向山堂洗睡容，空费君家一壶水。"
    ]
  },
  {
    "id": "2e89e4208c67075ade81807c2048e79d",
    "title": "徐使君送冰",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江南地暖不藏雪，六月无冰破烦热。",
      "俱在炎官火伞中，暍死行人不堪说。",
      "今年渡江当入淮，淮人荫子恰复开。",
      "眼明一见玉壶面，仿佛肺腑无尘埃。",
      "使君忽遣铃下走，金盆分似来铃斋。",
      "方圭圆璧不可数，玉峰中立高崔嵬。",
      "蔗浆退舍不入口，井花避席当停杯。",
      "我生坐甑安得此，借以清风亦聊尔。",
      "明年公复侍甘泉，御府分光照窗几。",
      "却忆敲冰饷野人，回望江城在千里。"
    ]
  },
  {
    "id": "2e89e4208c67075aa5edd53619efc7e7",
    "title": "望黄山",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "宿云忽解驳，晓色明朝暾。",
      "高秋寓远目，万象秋毫分。",
      "群峰杂遝来，突骑从横奔。",
      "骅骝独骧首，迥出凡马群。",
      "嵩高实维岳，罗列如儿孙。",
      "玉京与金阙，亭亭在云峦。",
      "群仙骖苍虬，冠佩朝至尊。",
      "往者风露夕，妙奏闻清圆。",
      "名理以弦歌，异事父老传。",
      "丹成已仙去，流脉在山根。",
      "至今兹山下，幽泉湛馀温。",
      "安得从浴沂，聊以濯我冠。",
      "一沐去尘土，再沐生羽翰。",
      "朝游参安期，暮躅追羡门。",
      "振足八荒外，垂手青云端。"
    ]
  },
  {
    "id": "2e89e4208c67075a14639a212dac76af",
    "title": "次韵郑使君白菊",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生郑康成，不种花婵娟。",
      "但闻书带草，罗生满堂前。",
      "佳菊苦解事，殷勤为公妍。",
      "红油护霜日，一笑真嫣然。",
      "秋风转寒枝，束素争回旋。",
      "团栾立芳砌，皎若璧月圆。",
      "使君颇牧手，年来出临边。",
      "燕衎自折冲，宾从时招延。",
      "苦爱白玉姿，临风嗅芳鲜。",
      "扬州东阁梅，自此复谁怜。",
      "安得白云词，写入朱丝弦。",
      "渊明眼独醒，载酒知谁先。",
      "骚人茹精蕊，世尘聊自蠲。",
      "幽姿倏已空，二士穷益坚。",
      "人生五马贵，行乐须何年。",
      "绝胜杜陵老，江花恼成颠。",
      "才名与富贵，似公真两全。",
      "新诗如脱弹，一出万口传。",
      "锋车行复来，琬琰殊未镌。",
      "且当对香雪，燕寝凝沉笺。"
    ]
  },
  {
    "id": "2e89e4208c67075a19670e292fcaf328",
    "title": "王将军以",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "龙眠笔意天与妙，尺素幻出双骅骝。一马不动尾，四蹄踣铁边风秋。",
      "一马争前趋，平坡欲下方回头。两马交颈万里愁，龙媒未免羁长秋。",
      "风鬃雾鬣不受囚，锦鞯坐遣驽骀羞。将军六郡良家子，卷送归君深有意。",
      "蹶如历块一过都，使恐谈笑无狂胡。人间岂有渥洼足，不与天骥争长途。",
      "草黄沙晚天欲黑，纵有权奇少人识。眼中千里不易得，时危愿尔一努力。"
    ]
  },
  {
    "id": "2e89e4208c67075a0f32d5e5c1f8bb2b",
    "title": "择之得鹿割鲜见饷以诗为谢",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "潘郎尉居巢，月止万钱俸。",
      "遥怜寒孟郊，午食勤夜诵。",
      "空庖无鸡豚，敢设亚父供。",
      "如何得伊尼，割鲜勤远送。",
      "老夫极惊喜，儿曹亦嘲讽。",
      "悯我太常斋，此意君良重。",
      "饥肠罄一饱，状若蹲鸱冻。",
      "茅檐坐局促，山禽听晓哢。",
      "安得随少年，短衣飞挽鞚。",
      "烧野得惊麋，即之那忍纵。",
      "呦呦寒声微，麌麌一矢中。",
      "聊复从左盂，猎我江南梦。"
    ]
  },
  {
    "id": "2e89e4208c67075a77be3f9998483be3",
    "title": "十六夜月色甚明与客棹舟至普宁寺",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昨宵明月共千里，今夕极天无一云。",
      "不知谁令太虚空，着此皎皎白玉盆。",
      "长空与月慰愁眼，良夜得酒含微醺。",
      "天公有约不可负，急荡两桨凌江濆。",
      "更携江上满船月，来打寺下三更门。",
      "修廊夜寂风叶乱，古佛不语残膏存。",
      "老禅今夕但拍手，狂客数辈空馀樽。",
      "高谈剧语天亦怒，白璧故遣云相吞。",
      "人言祸福真倚伏，欢常有馀饮不足。",
      "篙师促客归去来，夜半风颠浪如屋。"
    ]
  },
  {
    "id": "2e89e4208c67075a60bd1dbf9739aa44",
    "title": "砖炉",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋风吹孤鸿，浩荡去乡国。",
      "心悲淮山秋，家近楚江侧。",
      "囊无狐白裘，奈此风雨夕。",
      "经营尺寸地，便可寄幽寂。",
      "砖炉规旧制，蒲团买新织。",
      "虽无琢兽红，可醉珠履客。",
      "会当与狸奴，曲肱分坐席。",
      "急雪度寒飙，夜窗鸣淅沥。",
      "诗成几醉梦，残缸耿虚壁。",
      "何必游八关，吾手自可炙。"
    ]
  },
  {
    "id": "2e89e4208c67075aec4d5ec32a9b245d",
    "title": "山鬼行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黑风夜度鹙鸧高，黄狐出窟山鬼号。",
      "江空人静雪飞急，城头击柝催鸣刁。",
      "老翁愁寒小儿哭，薪如黄金米如玉。",
      "将军半醉猎城南，铁马敲冰响山谷。"
    ]
  },
  {
    "id": "2e89e4208c67075a76ece12bfd1b00c9",
    "title": "王静翁言客有赋食虎肉诗者词甚壮要余同作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "六郡良家家好武，相试翘关来征虏。",
      "夜从恶少数十辈，醉上南山缚骁虎。",
      "短衣匹马不挽强，虎而有翼谁敢当。",
      "旁观睥睨方缩手，一脔割鲜君巳尝。",
      "平生饮血如甘露，羞作车中三日妇。",
      "但当一饱不摇喉，谁说万钱难下箸。",
      "寝皮食肉君勿嗔，虎为人害当复去。",
      "可笑长杨射猎儿，日暮归来数狐兔。"
    ]
  },
  {
    "id": "2e89e4208c67075aec0ae4e296e6b2fc",
    "title": "次韵黄子才冬至日醉卧王丞家梦还家如平时",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黄郎本天才，骥足尚少屈。",
      "平生嗜烟霞，投老成痼疾。",
      "乞食方叩门，携幼未入室。",
      "何为作斯游，瘦马醉自兀。",
      "朝饥乃见驱，妙思何由逸。",
      "诵君思归吟，感我羁旅日。",
      "道涂颇风埃，岁月苦飘忽。",
      "尚须营一饱，不愁屈两膝。",
      "可怜蓬阁姿，未珥螭头笔。",
      "丞哉苦风流，威令宽且栗。",
      "悬知千里驹，肯为牢之出。",
      "胡为倚寒窗，清梦恍若失。",
      "但愁一线红，又过白驹隙。",
      "妇眉谁与画，旅发归亦栉。",
      "咿嘤儿女欢，馀事听造物。"
    ]
  },
  {
    "id": "2e89e4208c67075a74ef3703763ef80d",
    "title": "王彦猷用色字韵见贻和答",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生殊用舍，初不系失得。",
      "念君垂天鹏，未作六月息。",
      "佳人绝代姿，蛾眉本倾国。",
      "人皆倚市门，孰乃有国色。",
      "风云倘复遇，富贵或见逼。",
      "一朝得天骥，遂可空冀北。",
      "况今登俊良，百吏归黜陟。",
      "洗眼看横飞，故山勿轻忆。"
    ]
  },
  {
    "id": "2e89e4208c67075aee03c739f4794d4a",
    "title": "冶",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "楚俗乐战斗，征诛专莫敖。",
      "蛇豕肆吞噬，一举夷蒲骚。",
      "小器良易盈，举趾凌云霄。",
      "轻敌取败衄，缢死由矜骄。",
      "浅识耻邓曼，安在夸雄豪。",
      "至今冶父山，遗迹真寥寥。",
      "何年化龙宫，金碧争岧峣。",
      "耽耽群於菟，跪伏尾自摇。",
      "乃知道力妙，智数何能高。",
      "曩者罗与楚，蚁忿较一朝。",
      "慈哀洗万劫，自足消兵刀。",
      "道人结界地，远引离喧嚣。",
      "欲礼大士塔，恨无野僧包。",
      "临风一怅望，短发空爬搔。"
    ]
  },
  {
    "id": "2e89e4208c67075a2c90590e0e1e0e60",
    "title": "题李彦恢家龙眠七马图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "古来画马知几人，当时只数曹将军。",
      "龙媒貌得照夜白，七十万匹空云屯。",
      "但令韩干作弟子，未许韦偃窥藩垣。",
      "风流扫地五百载，始得龙眠空马群。",
      "龙眠自是天下士，胸中元有真骐驎。",
      "宁王玉面久不见，风騣雾鬣惊犹存。",
      "四蹄翻风不受絷，意在万里绝驰奔。",
      "安能局促盐车下，更与蹇驴分短辕。",
      "先生既老谁入室，后来只数城南孙。",
      "孙郎继死骨又朽，人间此马如浮云。",
      "劝君掩卷勿浪出，世无九方谁与论。"
    ]
  },
  {
    "id": "2e89e4208c67075a6a876df65a85e3a3",
    "title": "题彦恢家仇池四石刻",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "伏波南来自交趾，可笑汗牛推薏苡。人言包裹足珠犀，谁识闲身谢簪履。",
      "如何当年元相国，胸中饱饮贪泉水。胡椒八百亦安用，坐此杀生真可鄙。",
      "龙眠主簿亦儿嬉，银钩虿尾搜遗奇。三年独有一钱在，归来清节人皆知。",
      "囊空安得紫丝帐，车重只馀黄绢碑。自言所至辄寓目，穷搜屋壁翻阶墀。",
      "不嫌尤物触时禁，恍然入手心惊疑。君不见峄山篆刻焚野火，磨崖万仞高崔嵬。",
      "何如四石横棐几，左提右挈行相随。"
    ]
  },
  {
    "id": "2e89e4208c67075a31949bb6167a6da2",
    "title": "刘公祠",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔岁金胡始南渡，官军夜遁如脱兔。",
      "孤城何啻累卵危，贼至不殊群蚁附。",
      "夜提王师来解围，燕中老将如猛虎。",
      "平明横槊属两鞬，疋马驰从贼营去。",
      "峥嵘但见虏可擒，仓卒不知身已仆。",
      "平生三箭得天山，白骨看成一丘土。",
      "马前班剑不动尘，犹胜车中三日妇。"
    ]
  },
  {
    "id": "2e89e4208c67075a2747c1e557c197fc",
    "title": "送江子",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "六朝固陵夷，佳士亦间出。",
      "风流数后来，诸江有人物。",
      "总持伟文采，文通颇超越。",
      "清忠若休映，对贼能抵突。",
      "定知苏属国，不为延明屈。",
      "斯人黄卷中，愿见未可必。",
      "谁知有来云，遂入诸子室。",
      "相从忽三年，不见无十日。",
      "人生会相别，此别殊惨慄。",
      "相望渺江湖，时危盗如栉。",
      "愿言加餐饭，栖迟且蓬荜。",
      "时来亦腾骞，安用苦密勿。",
      "尺素倘可通，公当念伊郁。"
    ]
  },
  {
    "id": "2e89e4208c67075a999888d8e94a62e2",
    "title": "次韵圣谟见寄二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "十年悲两京，万骑开幕府。",
      "谁知鹿门翁，远引脱罪罟。",
      "吾衰固安用，文字考前古。",
      "尚烦金兰交，吊此饥寒苦。",
      "庞公不可见，贱子何足取。"
    ]
  },
  {
    "id": "2e89e4208c67075a999888d887036227",
    "title": "次韵圣谟见寄二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "青衫几痴儿，敛版上公府。",
      "固应横海鲸，不可污池罟。",
      "高才乏近用，初不异今古。",
      "功名亦偶然，惨戚良自苦。",
      "富贵如公等，唾手自可取。"
    ]
  },
  {
    "id": "2e89e4208c67075adaacbbea8815a6e0",
    "title": "蠹鱼",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山堂夜雨如决渠，黄梅半熟书生鱼。树头朝日忽复出，聊向空阶翻故书。",
      "老人耕凿无膏腴，缃囊细字时相娱。自欣引睡得黄奶，便恐无意呼青奴。",
      "读书本不求甚解，姓名足记知有馀。此虫何乃徒饱腹，死葬书叶真痴愚。",
      "不如化作石帆山下茧，织成吴绫光满眼。乞与袁娘作舞衣，常把花枝侍君辇。"
    ]
  },
  {
    "id": "2e89e4208c67075a7b565a11979560eb",
    "title": "西斋闻禽",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "西斋草树颇蒙密，竹暗城头不通日。",
      "风晴高柳恰飞绵，花尽黄蜂未成蜜。",
      "北窗也复可怜人，乱离十载空伤神。",
      "病对青山疑是梦，眼惊新绿已无春。",
      "羁怀有句喑不吐，终日无言闻鸟语。",
      "寒窗窈窕不嫌风，晚色溟蒙却宜雨。",
      "穿条隔叶止复啼，白粉画眉金作羽。",
      "应为山翁久惯听，听久不知心转苦。",
      "庙堂何日议销兵，携手尚堪归乐土。",
      "还我花姑溪上椽，卧听春禽啭桃坞。"
    ]
  },
  {
    "id": "2e89e4208c67075a9f7d4939aebb97dc",
    "title": "旅夕",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋云翳长空，微雨饯残暑。",
      "新凉入郊墟，中田熟禾黍。",
      "秋虫自知时，入我床下语。",
      "西风几何时，秋意遽如许。",
      "晓色催鸣鸡，孤砧急寒杵。",
      "游子未得归，留滞在江浦。",
      "生理思田园，饥寒念儿女。",
      "持此两鬓霜，世路复焉取。",
      "起视夜何其，江月方欲吐。",
      "便当随孤鸿，云霄肃双羽。"
    ]
  },
  {
    "id": "2e89e4208c67075adcdc95980bd2de6c",
    "title": "次韵章季常见予所赋彦恢家七马四石二诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "灞陵老将身未侯，连城价重谁当酬。",
      "龙眠三岁亦何有，满载缃囊归汗牛。",
      "苍珉照眼裂趸尾，尺素抹电飞骅骝。",
      "春风吹晴作妍暖，棋窗剥啄惊纹楸。",
      "殷勤唤客出奇玩，一笑终日君家留。",
      "此郎胸中有奇策，未能竟借前箸筹。",
      "波澜收敛入诗律，报章还得明珠投。",
      "九重真龙想天骥，入木八法馀银钩。",
      "只今尤物不到手，空花老日生双眸。",
      "章侯叹息恨未见，但听寒雀空嘲啁。",
      "平生欸乃不成曲，无声可和绵驹讴。"
    ]
  },
  {
    "id": "2e89e4208c67075ac52a78a868d62852",
    "title": "次韵季常叠前作见寄",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生富贵如五侯，禄丰位大功不酬。",
      "朱轮华屋令人羞，一蓑不如归饭牛。",
      "自驾款段马少游，胜骤玉腕尚书骝。",
      "少年蹭蹬在丘壑，晚岁风雨悲梧楸。",
      "江边短艇苦唤我，此心勇往谁能留。",
      "幽期正怨齿发误，事定不须龟筴筹。",
      "言虽太漫君莫笑，与语俗人真暗投。",
      "香粳炊熟碧鲈美，横江已办秋风钩。",
      "胸中它日几云梦，四海不劳围寸眸。",
      "肯听儿女昵昵语，秋虫悲笑徒啾啁。",
      "阳春白雪一落耳，竹枝凄怨惭蛮讴。"
    ]
  },
  {
    "id": "2e89e4208c67075a16af266545a70519",
    "title": "远猷家高丽松扇",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "三韩使者身堂堂，手持汉节归明光。",
      "宝刀不受戎王燕，便面空含风露香。",
      "双鸾织花大如月，凛凛犹馀岁寒节。",
      "莫将七宝画团栾，乞与谁家小桃叶。"
    ]
  },
  {
    "id": "2e89e4208c67075ad24d03d13bfa2e36",
    "title": "西斋金凤花开百馀日相继不绝难其能久而惜群芳之不留也",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昨日晴天花满树，今日风前已飞絮。",
      "闲花可是天与红，着意东风吹不去。",
      "偶然乘此花树空，遂揽春晖学飞翥。",
      "人间此鸟久不出，拟欲高翔入鹓鹭。",
      "凌傲风光不自羞，狼藉空庭复谁觑。",
      "自应敛衽避芳尘，一笑非关迫迟暮。",
      "可怜开谢百日中，浪遣花神费调护。",
      "岭梅何事挽不留，零落风枝怨寒冱。"
    ]
  },
  {
    "id": "2e89e4208c67075a89d7b68ddcbcd7a6",
    "title": "徐使君新作采菊亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "使君占吏师，老手便治剧。",
      "论功饮无何，课最上殊绩。",
      "人言神爵中，有此二千石。",
      "拥麾几何时，千里静森戟。",
      "遂移佳菊苗，步着东篱屐。",
      "南山忽当眼，净几分晚碧。",
      "黄花行欲开，吹帽尽佳客。",
      "丰年公事少，闲日颇自适。",
      "便恐趣公归，翱翔步丹极。",
      "晓枕梦催班，朦胧想山色。"
    ]
  },
  {
    "id": "2e89e4208c67075a317137986ee16558",
    "title": "题刘生画王子猷严子陵二图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生不相知，相视粤与秦。",
      "臭味倘复同，万里心相亲。",
      "何必儿女曹，尔汝相怨恩。",
      "浩歌反归航，讵识此意申。"
    ]
  },
  {
    "id": "2e89e4208c67075a317137986c248538",
    "title": "题刘生画王子猷严子陵二图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "四皓挽复来，子陵呼不起。",
      "天下复归心，两京同一轨。",
      "义重势乃轻，理自固应尔。",
      "卖菜苦求益，可笑真俗子。"
    ]
  },
  {
    "id": "2e89e4208c67075a2750fba90f1a6c68",
    "title": "秋蝗叹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "驱车入秋原，蒙蒙尽禾黍。",
      "田父刈且歌，笑言杂儿女。",
      "路傍骑马翁，下与田父语。",
      "问言田家劳，云何乐如许。",
      "父老仰天叹，恳款话心膂。",
      "今年遭岁凶，夏旱连秋暑。",
      "谁知勤饷妇，社瓮刍绿醑。",
      "君看西来蝗，落地辄盖土。",
      "入境不入田，食草不食秬。",
      "老农亦何幸，此乐讵天与。",
      "为言相君贤，为惠寔在汝。",
      "群凶满江淮，杀气自消阻。",
      "微虫初何知，仁者亦复与。",
      "知公意在民，有谷宁忍咀。",
      "劝尔但自欢，蝗来不须御。"
    ]
  },
  {
    "id": "2e89e4208c67075a407a9d3d2df2a329",
    "title": "谒昭明祠",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "历年有攸归，修短良亦异。",
      "天乎不祚梁，斯人乃即世。",
      "于皇元良资，盛德真岂弟。",
      "高文贯百家，妙学穷六艺。",
      "悠悠悲徂年，凛凛尚生气。",
      "伟哉千载人，享此百世祀。",
      "金朱焕灵宫，奔走恭祀事。",
      "遐瞻俨森寒，神雨倏复至。",
      "伛偻奠椒浆，悲风肃兰佩。",
      "想像折芳馨，兹焉独长喟。"
    ]
  },
  {
    "id": "2e89e4208c67075aa977dfd70408ba14",
    "title": "齐山有岩穴宛转山间秀色可喜号小九华",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "衰容迫迟暮，驱车厌行役。",
      "路逢玉孱颜，庶用慰愁寂。",
      "谁知九凤群，夐与秋水隔。",
      "落日自凄迷，转盼失虚碧。",
      "幸兹登临间，会遇晚乃获。",
      "玲珑八九峰，模写在寻尺。",
      "郁云开层巅，飞瀑挂苍壁。",
      "凛然削寒玉，秀色粲可摘。",
      "缅怀融结初，岌嶪自开辟。",
      "悬知孤客恨，为了爱山癖。",
      "聊将小岩峦，入我寻山屐。",
      "何时解尘鞿，卜筑在泉石。",
      "遂当挹诸峰，罗列归几席。"
    ]
  },
  {
    "id": "2e89e4208c67075adb89eec8c0816f15",
    "title": "饮酒三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "高皇扫强秦，纵横成妙略。",
      "三杰岂不雄，曾不出笼络。",
      "曹参晚为相，痛饮事杯酌。",
      "当知清净化，寓意在酬酢。",
      "魏武独何为，屡下禁酒约。",
      "兵戈缠九州，猜忌恣暴虐。",
      "堂堂孔北海，醉语杂谐谑。",
      "斯人犹杀之，四海何由廓。",
      "古来成败事，纷纷真一噱。"
    ]
  },
  {
    "id": "2e89e4208c67075adb89eec80c25bc3e",
    "title": "饮酒三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔我在田亩，薄言事耘薅。",
      "种粳亦种秫，可食兼可醪。",
      "清香满寒瓮，夜滴喧春槽。",
      "洗我玉花瓷，酌此鹅黄膏。",
      "阅岁更阉茂，下田但藜蒿。",
      "里胥厌追索，县籍书逋逃。",
      "迩来兵火急，斗粟千钱高。",
      "不饮动逾月，憔悴成楚骚。",
      "丈夫命运薄，困阨例所遭。",
      "究竟无如何，随缘且陶陶。"
    ]
  },
  {
    "id": "2e89e4208c67075adb89eec82abec7f0",
    "title": "饮酒三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "浊醪有何好，所贵资清欢。",
      "如何毕阮辈，头没杯案间。",
      "我饮但涓滴，而作饮酒篇。",
      "儿曹见之笑，谓我狂且颠。",
      "政应坐自失，说梦痴人前。",
      "一酌忧已亡，再酌当陶然。",
      "此意但自得，此理讵可言。",
      "万古一渊明，何由与之论。"
    ]
  },
  {
    "id": "2e89e4208c67075ad3e1c91eae9886b8",
    "title": "青阳道中望九华诸峰作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生爱山意，瞑目想奇崛。",
      "东南号多山，万岭空峍屼。",
      "不知垆锤工，铸此一尤物。",
      "峰峦与天近，紫翠争日出。",
      "何年飞三山，此事亦恍惚。",
      "要欲移嵌岩，下作仙圣窟。",
      "我愿从之游，飞升蜕尘骨。",
      "山行尚悠悠，客意殊忽忽。",
      "弱水不可渡，瘦马聊自兀。",
      "落日回寸眸，飞鸟但灭没。"
    ]
  },
  {
    "id": "2e89e4208c67075aad679196e2b9905f",
    "title": "烧芋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "幽人日晏方索米，朱门醉头扶未起。",
      "人微何敢望一囷，鲋死知谁濡斗水。",
      "粪火拨灰聊效颦，玉糁夸羹未须尔。",
      "紫团包玉不洗泥，火候初匀香透纸。",
      "从来真味贵天全，大羹不致名太始。",
      "馋涎为止翁欲颠，饥肠不鸣儿更喜。",
      "口腹为灾莫漫夸，五亩应须急料理。",
      "但托长镵仍短镵，谁能畏首复畏尾。",
      "未知春雨荷锄归，空羡吾家烧芋美。"
    ]
  },
  {
    "id": "2e89e4208c67075a4b94a0819d7117fc",
    "title": "送黄子才还姑苏用陶渊明王抚军座送客诗韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "岁事忽已晏，行迈良亦腓。",
      "谁知出岫云，意作无心归。",
      "嗟我寡徒旅，只影夐无依。",
      "况乃远离别，与子千里违。",
      "中原念乱久，意绪转愁悲。",
      "迢迢两溪水，淡淡浮斜晖。",
      "岂无双赪尾，尺素不可迟。",
      "慎勿不相念，弃置忽如遗。"
    ]
  },
  {
    "id": "2e89e4208c67075a95373b1f6878c403",
    "title": "奉寄黄端冕用送子才韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "至言如秋霜，既肃百草腓。",
      "谄谀忘中正，千古良同归。",
      "倘无鲠概士，举世将畴依。",
      "衮职或可补，鼎镬安得违。",
      "所以长沙傅，恸哭为时悲。",
      "谠语数十上，子今有馀晖。",
      "我欲从之游，周道苦倭迟。",
      "倭迟不足惜，子言愿无遗。"
    ]
  },
  {
    "id": "2e89e4208c67075a4758f4805602efb1",
    "title": "除夜杂兴三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "华发日就槁，萎萎如秋草。",
      "秋草剪复生，发秃不再好。",
      "雅意怜儿童，软语媚翁媪。",
      "镊白挽流光，持杯锡难老。",
      "我老不足惜，汝生念不早。",
      "兵戈常在眼，流离犹满道。",
      "且当篘残缸，瓶空莫辞倒。",
      "醒视夜何其，东行日杲杲。"
    ]
  },
  {
    "id": "2e89e4208c67075a4758f4804d4eda8b",
    "title": "除夜杂兴三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "忆昔元会日，汉家全盛时。",
      "奉随观国宾，得见汉官仪。",
      "中郎授国玺，属国朝远夷。",
      "万邦瞻咫尺，龙姿喜元知。",
      "皇天厌久治，夜见蚩尤旗。",
      "微生脱九死，饮此除夜卮。",
      "河阳狩未还，蝼蚁何足悲。"
    ]
  },
  {
    "id": "2e89e4208c67075a4758f480a99c5602",
    "title": "除夜杂兴三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔年避群盗，夜窜苍山阿。",
      "偷生岁忽杪，妻孥共婆娑。",
      "村醪薄如水，我颜安得酡。",
      "夜半黑风起，挝门惊荷戈。",
      "今夕复何夕，奈此欢乐何。",
      "人生不自保，聚散如群傩。",
      "更当增兰膏，照此杯中波。"
    ]
  },
  {
    "id": "2e89e4208c67075a7d849c2d1b49d93f",
    "title": "正月二十七日种木瓜五株",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "三峰真奥区，陆海富佳实。",
      "此物冠九州，未数梨与栗。",
      "园丁力扶持，璀璨成妙质。",
      "镂花淹宿露，红晕生晚日。",
      "玉颜醉自赪，丰肌滑仍密。",
      "风味照盘飧，名字愈痹疾。",
      "卫侯报琼瑶，盛德岂埋没。",
      "野人献根株，春雨助芽蘖。",
      "何当垂露颗，照眼行突兀。",
      "畴敢与荔子，飞电争置驿。",
      "况复具苞苴，缄封钻巨室。",
      "一酌呼吾人，甘酸渍崖蜜。",
      "人生鲜知味，相饷不可失。"
    ]
  },
  {
    "id": "2e89e4208c67075a6b5f58ed26d6ec3d",
    "title": "正月二十九日种柳三十五株",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "故国兵火馀，壤地日窘蹙。",
      "千里无鸡豚，遗祸及草木。",
      "火攻阨焚巢，云栖急新卜。",
      "尺地无寸荄，山腰见茅屋。",
      "小径卧修蛇，萦迂绕山麓。",
      "垂杨剪孙枝，封殖勤养育。",
      "正须清阴成，门巷森诘曲。",
      "微风恼春絮，细雨滋浅绿。",
      "悲凉听残蝉，徙倚扪饱腹。",
      "种德须百年，种木十年足。",
      "十年吾巳老，光景日夜速。",
      "吾事倘复济，亦足快所欲。",
      "何必羡张绪，风流标简牍。"
    ]
  },
  {
    "id": "2e89e4208c67075a5c7affb6df2232e9",
    "title": "悯红椒树子作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "东篱委榛菅，狼藉纷琐碎。",
      "披丛得红椒，磊落本谁艺。",
      "蓬窠颇自矜，枝叶相掩翳。",
      "日月空复明，雨露不沾施。",
      "结根一失所，埋没苦憔悴。",
      "移栽俯西轩，吾乃借一臂。",
      "要令远条且，密叶敷晚翠。",
      "秋霜染丹砂，红寔相点缀。",
      "馨香发潜德，错节振淹滞。",
      "人生良可惜，会遇亦难值。",
      "生理倘复存，馀恨当弃置。"
    ]
  },
  {
    "id": "2e89e4208c67075a522f9b9772801197",
    "title": "悯白菊两枝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "鲜鲜凌霜菊，艳艳粲云绮。",
      "团栾双毬枝，婆娑照窗几。",
      "颇讶银台俗，深憎泽兰紫。",
      "琐碎悬万铃，金钱坐堪拟。",
      "彼美谁家姝，轩然两仙子。",
      "一登君子堂，衙官列桃李。",
      "殷勤极调护，出斛埋地底。",
      "结草障飞霜，分渠泄流水。",
      "那知病根株，咬啮遭蠹蚁。",
      "人生意外忧，多智亦谩尔。",
      "朝来踏雪泥，呼奴亟移徙。",
      "东株真已萎，西株有生理。",
      "萎者不自持，生者能有几。",
      "君看金谷园，花木亘百里。",
      "忽然奇祸作，过眼尽荆杞。",
      "悠悠可奈何，归步一笑喜。"
    ]
  },
  {
    "id": "2e89e4208c67075aaa72924c2a9577f3",
    "title": "山居闻蛙",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "忆昔东南居，结屋古城背。",
      "野色带危墙，花阴弄寒砌。",
      "月彩淡微云，春风入衣袂。",
      "万籁悄无声，独立与谁对。",
      "殷勤古壕蛙，为我作鼓吹。",
      "号昏初两三，闹雨忽鼎沸。",
      "悬知世俗憎，自可幽人意。",
      "胡行如鬼速，十年满天地。",
      "弊庐飞劫灰，生涯转零替。",
      "迩来三间茅，风雨仅可蔽。",
      "青春不改色，人事有兴废。",
      "一闻群蛙鸣，怀旧如梦寐。",
      "抚事为叹嗟，伤心极流涕。"
    ]
  },
  {
    "id": "2e89e4208c67075a19a16a1e3691fdcc",
    "title": "二月四日大火吾庐独免",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "颠风尽日恶，顽云吹不开。行人对面不相识，千岭万岭沉风霾。",
      "不知谁纵一炬火，坐遣万屋成飞灰。我闻人火曰火，天火曰灾，茫然不复知从来。",
      "但见通衢半瓦砾，男呻女泣声酸哀。避胡十年常作客，几见连甍变荆棘。",
      "此生忧火复忧兵，一事不成头雪白。学禅灵运本忘家，好赋子云终有宅。",
      "向来穷巷冷如冰，今作权门手堪炙。惊魂可招烟欲消，茅茨犹在书脱厄。",
      "心知造物可怜生，留与云窗看山色。"
    ]
  },
  {
    "id": "2e89e4208c67075aea207fc202661fde",
    "title": "二月五日再火吾庐复免",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昨日北风如箭疾，城南一燎三百室。",
      "城西片瓦不复存，今日风高火仍急。",
      "池鱼已作沸鼎焦，槁木那容飞鸟集。",
      "糗粮不峙恐民流，楼橹俱空忧盗入。",
      "传闻此火颇异常，宋卫陈郑实同日。",
      "城中有屋无二三，道路横尸十六七。",
      "三州飞报急上闻，诏书亟下隆宽恩。",
      "既令折券已逋责，复振仓廪苏穷民。",
      "东南无事官失职，火政不修户无耤。",
      "坐令恶少恣焚烧，更以深忧贻玉食。",
      "小人何幸独晏然，饱食怀惭面仍赤。"
    ]
  },
  {
    "id": "2e89e4208c67075ab9e5e2486d0ae284",
    "title": "群不逞乘时纵火以病良民有捕于官者辄送遣之或厚与之金使之出境二月二十八日敝庐为恶少见焚虽复仅免而官不为直不能言安",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生有窟如屋鼠，乱后飘零无定所。",
      "身随海燕作去来，心似宾鸿识寒暑。",
      "异时无地着妻孥，晚得三间蔽风雨。",
      "迩来忧贼夜不眠，恶少屡来窥屋山。",
      "不知今夕定何夕，忽置束缊茅茨闲。",
      "念非曲突可得免，何由外户常不关。",
      "公庭得贼尽纵遣，上诉官曹多怒颜。",
      "青山元与我有约，俗驾苦遭神勒还。",
      "山光无情鸟不语，主人当去心依然。",
      "人生泛泛水中凫，身如逆旅家蘧庐。",
      "东西南北皆可尔，梦幻泡影真须臾。",
      "只今兵犹满天地，黔黎谁复能安居。",
      "鸣泉绕屋花满眼，有窗况足翻吾书。",
      "暮年卜筑倘未可，且借一椽聊自娱。"
    ]
  },
  {
    "id": "2e89e4208c67075a912595d932d1bb04",
    "title": "夜雨达旦枕上作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "夜雨不复止，寒声晓仍酣。",
      "悬知变平陆，天水相溶涵。",
      "今年春雨多，既失麦与蚕。",
      "五种殊未入，此雨宁可堪。",
      "日者诸大将，幕府开潭潭。",
      "连营跨淮楚，仰食江以南。",
      "郡县脱兵火，百城无二三。",
      "何以供厞屦，坐贻有司惭。",
      "是事姑且置，我穷谁共谈。",
      "有茅两三椽，往往如漏篮。",
      "中夜屡起卧，吾寝安得甘。",
      "昼止方稍稍，暮作还毵毵。",
      "了无山鞠穷，何由御烟岚。",
      "有躬不暇阅，忧心顾如惔。",
      "何当烦雨师，驱车反龙骖。",
      "一饱庶可期，寒饿少已谙。",
      "小人无远虑，口腹空馋贪。"
    ]
  },
  {
    "id": "2e89e4208c67075afcce14f2a2a9098d",
    "title": "六月八日始开北窗得数峰于林樾间命力斩恶木而山态始尽出",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老去舍轻舠，小室坐悬磬。",
      "六月不出门，端居阅晨暝。",
      "安知咫尺中，有此大殊胜。",
      "今晨穿北垣，万象忽辉映。",
      "太虚本无穷，眼力恐自竟。",
      "遥岑蔽清樾，了不赴将迎。",
      "翠幕空繁柯，烟鬟入幽凭。",
      "双峰始幡然，起应高士聘。",
      "长瘦有馀光，名与天地亘。",
      "马鬣亦已颓，蓬颗没微径。",
      "兹山与周旋，安得往修敬。",
      "斗酒时自浇，先生醉初醒。",
      "落月挂长松，悲风绕危磴。",
      "徘回想音容，仿佛听嘲咏。"
    ]
  },
  {
    "id": "2e89e4208c67075a35c25278b99e0c34",
    "title": "七月十六日晚雨已而月出",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "将雨日已晏，既晴天亦曛。",
      "风从莽苍来，云向西南奔。",
      "忽于苍玉玦，拥此黄金盆。",
      "我居在山顶，升沉阅冰轮。",
      "三年东冈头，入我圭窦门。",
      "平生金兰友，老去无一存。",
      "愿言结神交，相与论素心。",
      "素心不可说，月亦终无言。"
    ]
  },
  {
    "id": "2e89e4208c67075ae9e9af2d8d0d590e",
    "title": "十二月二十六日北墙扪虱",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "今晨颇无事，步游古墙根。",
      "眷兹万家邑，稍苦三户村。",
      "于时积雪散，复值朝阳温。",
      "解衣聊自得，班荆与谁言。",
      "款欠良已久，吾虱庶可扪。",
      "平生谢澡刷，懒惰从朝昏。",
      "坐令边缝间，朝生暮仍孙。",
      "回臭比蹠香，位卑道仍尊。",
      "与世倘无求，中有至乐存。",
      "勿语儿女曹，此意难具论。"
    ]
  },
  {
    "id": "2e89e4208c67075a735e7f4ff8fa8e3f",
    "title": "次韵道卿观诸葛生制笔有感而作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "任侯富三冬，志在食五鼎。",
      "平生名教地，不对纷华境。",
      "细书抄蝇头，何当避炎冷。",
      "毛锥捐脱兔，高与堆阜等。",
      "遂呼东郭㕙，一一拔项领。",
      "妙制窥良工，危坐销日永。",
      "锱铢辨柔劲，束缚较攲整。",
      "那因将军恬，始拜管城颖。",
      "乃知鬻伎穷，不异束麻苘。",
      "苞苴入朱门，蠹蚛不窥省。",
      "吾曹坐书痴，微言姑自警。",
      "他年草玄窗，长物俱可屏。",
      "潜夫倘或著，封禅慎勿请。",
      "相过有馀日，会待风云静。"
    ]
  },
  {
    "id": "2e89e4208c67075a1cf7711820a71fd3",
    "title": "次韵道卿效离合体见赠",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秾李有佳色，不如兰芷香。",
      "鸣禽矜爪觜，肯入鸾凤行。",
      "若士自有偶，俗子自有肠。",
      "验志贵同术，异趋徒参商。",
      "望羊久自叹，相思不相忘。",
      "伟哉德祖贤，长年与徜徉。",
      "逢君青云衢，弱羽难翱翔。",
      "槁项与黄馘，珠玉俨在旁。",
      "唧唧秋虫吟，敢赓韶濩章。",
      "夜光入我室，什袭徒珍藏。"
    ]
  },
  {
    "id": "2e89e4208c67075aa6961b330dfb6b85",
    "title": "题徐伯远渚堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "徐侯当登瀛，结屋在幽渚。",
      "于焉穷心迹，无乃异出处。",
      "西风肃高秋，黄鹄时一举。",
      "自谓可过之，丘壑出肺腑。",
      "俗眼殊未高，此意吾窃取。",
      "长卿少倦游，征衫涴尘土。",
      "羞陪漉酒翁，共作斜川语。",
      "鱼鸟杂冠巾，蒲莲暗樽俎。",
      "江湖满天地，置身岂无所。",
      "黄帽与青鞋，造化久见许。",
      "平生钓饵兴，临老尚龃龉。",
      "兹怀固泯默，感激聊自吐。",
      "安得载笭箵，孤蓬听秋雨。"
    ]
  },
  {
    "id": "2e89e4208c67075aaba69f58c2a1dbba",
    "title": "道卿论吴中夏果词颇夸且借苏内相春菜诗韵作诗仆亦同赋聊为江南解嘲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江南五月菱垂叶，叶底紫菱如紫蕨。",
      "梨香溅齿蔗浆寒，瓜熟堆盘水精滑。",
      "红姜抺缕杂吴盐，纤手淹梅带微辣。",
      "芳林露下摘金桃，入眼胭脂红脸抺。",
      "木瓜甘酸天下无，百果论功谁可甲。",
      "朱樱万颗滴阶红，满架蒲桃更肥茁。",
      "橙香栗大芋如鸱，此品秋来不胜说。",
      "老翁空作解嘲诗，但恐年衰左车脱。"
    ]
  },
  {
    "id": "2e89e4208c67075a05b56d6a01a71b34",
    "title": "驼山秋晚二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "诗翁老去无人数，晚岁移家在河浒。",
      "败絮蒙头那复霜，破屋穿天只愁雨。",
      "大儿窗下抄奇书，小儿灯前诵论语。",
      "明日羞囊馀几何，客至无钱具鸡黍。"
    ]
  },
  {
    "id": "2e89e4208c67075a05b56d6a2963b96f",
    "title": "驼山秋晚二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "溪边茅屋知谁家，门前水落溪露沙。",
      "枯藤绕屋挂秋实，黑如点漆红丹砂。",
      "蜀葵花空已收子，鸡冠树高犹有花。",
      "客来倚杖主人出，屋头日暖听蜂衙。"
    ]
  },
  {
    "id": "2e89e4208c67075abdc803930840fbd0",
    "title": "闻张伯真割奉粟二十斛见遗而书未至戏题小篇",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老去空嗤守钱虏，我亦无钱买田亩。",
      "未容残月喘吴牛，空对杏花耕宿雨。",
      "昨宵夜诵偶连明，今日晨炊忽停午。",
      "长腰闻有尺素书，腹饱先悬待椎鼓。",
      "浣花老人殊可怜，忍饥更索饥肠语。",
      "故人禄米肯长供，司业酒钱时亦与。",
      "平生无句可惊人，未审何由坐斯苦。",
      "几时去作多田君，满田䆉稏多黄云。",
      "长年饱饭作谷伯，且免劳人勤指囷。"
    ]
  },
  {
    "id": "2e89e4208c67075ad1152911f684c557",
    "title": "次韵道卿催梅",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江上连朝暗飞雪，花信风迟寒凛冽。",
      "东阁观梅殊未妍，扬州何逊心应折。",
      "何郎思苦花欲开，羯鼓不倩天公催。",
      "诗翁自是催花手，能挽春从天际来。",
      "帐下玉人羞起晚，弄粉含姿半骄蹇。",
      "应怜冶叶与倡条，有意凌寒入芳苑。",
      "君诗好更谁与论，会令寒谷生春温。",
      "冰姿一笑忽满眼，谁道鹤林花有神。"
    ]
  },
  {
    "id": "2e89e4208c67075a11872bc79eeadfff",
    "title": "次韵邵文伯怀桐渚与陈子高唱酬之乐",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "谪仙骑鲸上天去，万古风流一丘土。去天尺五城南杜，晚上瞿塘望江渚。",
      "两翁憔悴人不与，造物嗔渠作奇语。陈侯笔势谁可御，九鼎自可独力举。",
      "梦中尺锦君尽取，时向胸中作吞吐。邵郎诗高孰宾主，一笑相看两相许。",
      "清歌那忍听金缕，渠坐诗穷君勿怒。衰翁老气不可鼓，篆鼎瓦棺心好古。",
      "此别相逢定何所，他时剥啄叩君户，藜杖经行尚堪拄。"
    ]
  },
  {
    "id": "2e89e4208c67075ae31a02b7e09edb4a",
    "title": "二十八日雪霁读晁无咎集呈别乘徐彦志且以奉怀",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "苏公论士昔未闻，四客辈出俱同门。",
      "龙媒忽下洗凡马，野鹤一举空鸡群。",
      "虞皇七友廊庙具，元和十子非渠伦。",
      "张公屈宋排衙官，清词丽句冰雪寒。",
      "秦公笔下有过秦，平生目短曹刘垣。",
      "金华仙伯学杜甫，句法自许窥公藩。",
      "晁公磊落天下士，帝遣长庚下人世。",
      "旧闻一醉百梨花，醉后狂歌满天地。",
      "诗成只在倚马间，高谈颇似悬河翻。",
      "当时七发真少作，秦汉以来无此文。",
      "今日晴窗有佳色，积雪为洗烟埃昏。",
      "千山排峦削寒玉，万木拥户明朝暾。",
      "试携尘编醒病眼，隐几一笑空炉芬。",
      "是中有味知者少，此意便欲从公论。"
    ]
  },
  {
    "id": "2e89e4208c67075a31129f61300fa43b",
    "title": "题彦恢家草堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昭陵厚德如乾坤，廊庙补衮多公言。",
      "徂徕官在百寮底，有时论事惊天阍。",
      "皂囊欲上谤已满，霜台不到名空尊。",
      "李侯自是千载士，人说赞皇今有孙。",
      "长安御史一骢马，人物眼高争荐论。",
      "南床小忍便可得，直气肯受高官吞。",
      "青云垂上却回首，得州如斗车朱轓。",
      "两公相望空落落，当年风采今仍存。",
      "古来名节与富贵，轻重略等常平分。",
      "天公相爱似有意，黄鹄欲举方腾鶱。",
      "未开青琐霄汉上，故著草堂烟雨闲。",
      "人生穷达固难料，时来鹤亦能高轩。",
      "愿公努力善自爱，更进药石禆华勋。"
    ]
  },
  {
    "id": "2e89e4208c67075a9ee0b0b05bdb89e1",
    "title": "次韵道卿残腊步游林薮草木渐有生意三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "抱病岁忽杪，杜门谁复来。",
      "感子阳春句，为嘘寒谷荄。",
      "君才那易得，辞华陋邹枚。",
      "草木不足羡，云衢路当开。",
      "春意私节物，荣枯竟何哉。",
      "封侯与裂土，且当付舆台。"
    ]
  },
  {
    "id": "2e89e4208c67075a9ee0b0b0cb2c4df3",
    "title": "次韵道卿残腊步游林薮草木渐有生意三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老意惨不乐，青春为谁来。",
      "艺兰在九畹，谁能起残荄。",
      "桃李忽满眼，其寔亦枚枚。",
      "耕田种芝草，玲珑殊未开。",
      "荣华竞春事，于我何有哉。",
      "当浮白玉阙，下睨黄金台。"
    ]
  },
  {
    "id": "2e89e4208c67075a9ee0b0b0d8e3f554",
    "title": "次韵道卿残腊步游林薮草木渐有生意三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生有荣瘁，否极泰必来。",
      "君看九地春，寸草无馀荄。",
      "白首始一遇，蒲轮迎老枚。",
      "祁隐不可招，诩径行当开。",
      "我欲寻卢敖，卢敖安在哉。",
      "但当急洗眼，看子登云台。"
    ]
  },
  {
    "id": "2e89e4208c67075abfeff5f67bfbd8b3",
    "title": "次韵黄文若寄灯夕不出之作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "少小从舞雩，鼓瑟常屡希。",
      "结发事坟典，愿言探玄微。",
      "钟鸣漏忽尽，残星独晖晖。",
      "征鞍老涂路，白露沾裳衣。",
      "齿发倏已暮，富贵终难祈。",
      "佳辰念京洛，流车看騑騑。",
      "结客少年场，儿女如瓠肥。",
      "红灯白昼暖，醉碗黄金挥。",
      "回头二十载，狗盗相因依。",
      "时光了如梦，菽粟不救饥。",
      "飘零少行乐，老大空歔欷。",
      "今年四海静，扊扅张外扉。",
      "芙渠焰明缸，金波丽春帏。",
      "秾李樽前歌，游子月下稀。",
      "铮铮银漏中，扑扑春蛾飞。",
      "此老最可怜，已杜御寇机。",
      "但知草中和，浩荡歌皇威。",
      "晶荧一短檠，搔首悟昨非。",
      "风流如黄香，不作传柑归。",
      "更携袖中珠，来寻北山薇。",
      "诗盟倘可同，愿复无余遗。"
    ]
  },
  {
    "id": "2e89e4208c67075af806d65b8f11fa82",
    "title": "题赵安定像",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "乌巾白角云锦裘，长胫肮脏高结喉。",
      "王孙自是真龙种，世上悬知无此俦。",
      "醉里哦诗诗欲就，风月平欺两肩瘦。",
      "秋风为神玉为骨，画手何从写奇秀。",
      "仇池客多谁在亡，高准虬髯唯汝阳。",
      "紫皇苦欲奏璈语，此曲至今空断肠。",
      "肠断公歌侍儿拍，瓮里黄柑自春色。",
      "老坡不见空凄然，此诗此意无人传。"
    ]
  },
  {
    "id": "2e89e4208c67075ab51894223f2d0cb0",
    "title": "题包鼎大虎图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人间妙伎古亦有，画虎从来易成狗。",
      "何人为作老於菟，鼎死百年无此手。",
      "想当运笔亦有神，睥睨知谁看回肘。",
      "便恐阴崖风雨来，何止草中狐兔走。",
      "易生惊猿羞挂枝，周昉稚犬空复肥。",
      "画中生意似可喜，此虎一出无馀姿。",
      "迩来丧乱书阨苦，唯有君家此画古。",
      "妖狐一丘渠自安，狡兔三窟无人取。",
      "建章宫殿空咸阳，猛士知谁守疆土。",
      "藜藿不采虎在山，安得有臣如此虎。"
    ]
  },
  {
    "id": "2e89e4208c67075a7db51513ff245428",
    "title": "忻师介轩",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念我昔年少，刚介颇成癖。",
      "多钱嗤守虏，饱饭嘲谷伯。",
      "有口能雌黄，反眼辄青白。",
      "阿奴恃火攻，未必出下策。",
      "一笑当尊拳，仅得贷鸡肋。",
      "只今真老大，须髯已如戟。",
      "折肱成良医，忤物知何益。",
      "要令空洞中，下视沧溟窄。",
      "峣峣固难全，容容聊自适。",
      "知雌在守雄，外曲当内直。",
      "此理吾已明，师独未之得。",
      "愿言戒覆车，聊用铭子壁。"
    ]
  },
  {
    "id": "2e89e4208c67075ac5ecf1d1b62d3338",
    "title": "三月五日晚霁大风",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "雨后风扉拥青嶂，家在斜阳晚潮上。",
      "沙头飞尽雪色鸥，柳下初横短篷舫。",
      "皇天恶料风忽颠，贾客仓黄回五两。",
      "老人倚杖不肯归，看打南湖白头浪。"
    ]
  },
  {
    "id": "2e89e4208c67075ab4cd458af8b80d94",
    "title": "夜半热甚湖上短歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江头老父谁共语，白发垂肩汗如雨。",
      "儿方高枕作自畀，雷翁开门傍河浒。",
      "水边云黑雨欲成，山外天高月将吐。",
      "江湖满地身未归，星斗横空夜如许。"
    ]
  },
  {
    "id": "2e89e4208c67075ae75d4aaed002e151",
    "title": "中元日雨中录所见",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "颠风急来万木萎，迅雷不听人掩耳。",
      "南山栖鸟失故巢，北山翔龙卷湖水。",
      "翔龙掉尾不肯收，眼看沧波接云起。",
      "想当舟楫避惊涛，无数鱼虾趁龙尾。"
    ]
  },
  {
    "id": "2e89e4208c67075a8413e98cd4deca09",
    "title": "读蔡中郎传",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生无先知，颇欲邀后福。",
      "自言苟依违，安得有颠覆。",
      "伯喈英伟资，高义甚敦笃。",
      "不为左回天，辄作流水曲。",
      "立朝有公言，谁能保家族。",
      "朝奏皂囊封，暮就洛阳狱。",
      "晚节不自守，一跌变前躅。",
      "起依千里草，九徙如转轴。",
      "卓死固已久，安得复颦蹙。",
      "琴中知杀气，此理反未烛。",
      "陋哉王司徒，避谤私欲戮。",
      "公忠信安在，志操等流俗。",
      "何能起颓纲，此辈真碌碌。"
    ]
  },
  {
    "id": "2e89e4208c67075af05ccd9c3fd6c511",
    "title": "责鸡",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "豢犬欲司夜，畜鸡要鸣晨。",
      "二物一失职，遂辜畜养恩。",
      "嗟我笼中鸡，芥羽光照人。",
      "峨冠事饮啄，缄口随晨昏。",
      "我怒欲尔烹，鸡笑复自陈。",
      "君看多言者，以忠获怒嗔。",
      "台评与幕辨，呶呶常杀身。",
      "幸此北窗卧，颇似羲皇民。",
      "五起笑朝士，三号惊梦魂。",
      "使子卧红日，谢客扃柴门。",
      "此意殊不恶，诮我无谆谆。"
    ]
  },
  {
    "id": "2e89e4208c67075aeabba25c794cf3fe",
    "title": "雨晴望青山",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "世间尤物如异人，青山不入诸山群。",
      "晚来浓翠欲成滴，雨后数鬟高切云。",
      "人言兹山下埋玉，太白祠扉落岩谷。",
      "至今樵牧无斧斤，馀润油然归草木。",
      "往岁小生来酹公，秋山未霜叶尚绿。",
      "是时落日在屋梁，仿佛如照公眉目。",
      "今我不乐湖水滨，青山到眼无朝昏。",
      "更欲再拜望拱木，公已乘鸾上天门。",
      "帝乡渺渺不知处，谁能为我招清魂。",
      "死生夜旦何足道，不敢复作湘累文。"
    ]
  },
  {
    "id": "2e89e4208c67075afcbf7fe9d4c84c1b",
    "title": "夜苦秋蚊达旦不寐",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔年记淮邦，茅庐蔚秋草。",
      "两耳无晨昏，秋蚊困飞绕。",
      "利吻极惨伤，群飞固轻矫。",
      "悬知孀女祠，未可较多少。",
      "至今梦中雷，客枕疑已晓。",
      "那知三家村，复此终夕挠。",
      "青烟郁蒿艾，横空益奔扰。",
      "手倦劳扑缘，眼病恶薰燎。",
      "谁言天宇大，微物吝除剿。",
      "何必养嘉羞，便可付丹鸟。"
    ]
  },
  {
    "id": "2e89e4208c67075a08d93d4e87a0db3a",
    "title": "渡陂南用斜川韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "万物自有得，吾生感行休。",
      "及兹天气佳，步寻水南游。",
      "青板得野航，竟渡一苇流。",
      "乘流本无心，岂有不下鸥。",
      "开口月有几，百年终一邱。",
      "与世似异趋，此行谁我俦。",
      "村醪亦足醉，对影自献酬。",
      "未知垂老日，能遂此乐不。",
      "事定会当谐，不复怀预忧。",
      "但愿营自安，孰是都无求。"
    ]
  },
  {
    "id": "2e89e4208c67075a0d551ef29229fe15",
    "title": "归陂北用斜川韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "薄游不尽兴，归卧当少休。",
      "曲水虽陈迹，斜川有新游。",
      "浩歌独长往，岂亦惭此流。",
      "侨寓三家村，飘如浮水鸥。",
      "屡争渔樵席，共守狐鼠邱。",
      "削迹屏冠服，索居谢朋俦。",
      "樽中有馀滴，子献复父酬。",
      "殷勤问稚子，汝复乐此不。",
      "稚子掉头笑，老夫豁深忧。",
      "但令常复尔，过是吾何求。"
    ]
  },
  {
    "id": "2e89e4208c67075a173693c0581faa7b",
    "title": "舟过道场山下将往游舟师告以雪涂不可行而止",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "风蒲饱朝航，霁色急新涨。",
      "云山绕平湖，水墨澹屏障。",
      "夷犹柂初回，突兀山入望。",
      "何妨倾寸眸，便足了千嶂。",
      "想像钟磬音，隐约霄汉上。",
      "我欲一往游，遐瞻兹可畅。",
      "暮雪犹在涂，遗事不得访。",
      "人生蜡屐缘，一世能几两。",
      "登山追胜游，脚力须少壮。",
      "重来定何时，吾策今可杖。",
      "老愿复尔违，抚事一惆怅。"
    ]
  },
  {
    "id": "2e89e4208c67075a6580bc6929234ec9",
    "title": "西湖山下梅花坞行可里许至陈御史园亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "倦客厌卑栖，白日坐飘忽。",
      "呼我同舍郎，缓策扶勃窣。",
      "缘山得人家，附影蔽深樾。",
      "湖水一镜明，梅花千树发。",
      "扶疏弄清影，仿佛见罗袜。",
      "凄迷香雾中，身已在月窟。",
      "穷探意未已，取径无诘屈。",
      "谁家歌舞园，花乱竹复密。",
      "御史投绂馀，课竖种梨栗。",
      "吾曹不解事，尚此学操瑟。",
      "当从汉阴人，抱瓮日搰搰。"
    ]
  },
  {
    "id": "2e89e4208c67075a4c75514d61c4e0e7",
    "title": "酌六一泉颇怀昔游",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "孤山屹中流，长堤转湖尾。",
      "泯然怀昔游，踊跃尚壮齿。",
      "道人引清甘，一掬托分似。",
      "重来固依然，岁月今有几。",
      "华堂失雄观，缺甃久未理。",
      "谁令走蛙黾，投笔便如鬼。",
      "龙宫空一炬，狗盗忽四起。",
      "佳处不负人，环山自湖水。",
      "并游适相契，况我二三子。",
      "少留当何之，再来吾老矣。"
    ]
  },
  {
    "id": "2e89e4208c67075a70863f707c15575a",
    "title": "古风二首别李守",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "东南富佳郡，此地复名城。",
      "拜策奉温诏，谒帝辞明庭。",
      "悠悠出金阙，旆旆摇熊旌。",
      "兰风蔼微和，玉露湑以零。",
      "征鼙肃郊垒，啸咏闲斋铃。",
      "微生等薜萝，托根符馀荣。",
      "误遭一笑盼，永怀千古情。",
      "千古不足多，喜遇罕所并。",
      "白璧勿漫予，按剑徒取憎。"
    ]
  },
  {
    "id": "2e89e4208c67075a70863f70a051f247",
    "title": "古风二首别李守",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "逸足思长途，劲翮慕远汉。",
      "壮志忽蹉跎，功名失华旦。",
      "孤芳不自惜，靡靡同草蔓。",
      "饥寒日劬劳，霜雪念衰晏。",
      "眇焉尚遐征，遄车指芳甸。",
      "故国念离忧，高轩增老恋。",
      "会当酬知心，努力加餐饭。",
      "微勇或可贾，未和南山粲。"
    ]
  },
  {
    "id": "2e89e4208c67075a8a9003a7aa459048",
    "title": "吴兴道中过落石祠庙貌甚严榜云唐李英公庙",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "天厌孤隋失群丑，鹿走中原死谁手。",
      "爬搔痒疥不足平，虬髯少年十八九。",
      "经营四海多腹发，英公扶持真臂肘。",
      "从来断国要老成，公独含糊无可否。",
      "留得宫中老孽妻，几覆昭陵一杯酒。",
      "蚤岁功名塞天破，九庙丘墟只回首。",
      "狐埋未几狐掘之，天上浮云倏苍狗。",
      "更凭顽石作灵祠，颇似当年柳州柳。",
      "不如梁公摩虎须，为言百岁不祔姑。",
      "提师十万复谁可，兴邦一言还要渠。",
      "人间万事本难料，老将未须轻腐儒。"
    ]
  },
  {
    "id": "2e89e4208c67075acec8933df75b1c84",
    "title": "题黄县丞墨牛",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "一牛饱卧春草绿，一牛下坡引黄犊。",
      "长安可笑人海中，眼前见此三觳觫。",
      "诗翁老去饥满腹，归把春犁岂非欲。",
      "人生所愿能几何，百亩良田一牛足。"
    ]
  },
  {
    "id": "2e89e4208c67075a1a8f90ea3009596c",
    "title": "鹿苑假寐",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "挂席月未落，辍棹日将午。",
      "亟寻墟里烟，尽阅菱芡浦。",
      "烈日方在舟，腾云未成雨。",
      "濒河得风岩，佛饭过斋鼓。",
      "龛灯明广殿，妙炷绕残缕。",
      "窈窕几僧窗，款欠无一语。",
      "我来兀昼梦，得句喑不吐。",
      "攲巾倒乌纱，堕扇横白羽。",
      "凉襟亦已披，归杖当复拄。",
      "为君趣扁舟，夜雨轧鸣橹。"
    ]
  },
  {
    "id": "2e89e4208c67075ab480a51309040ee0",
    "title": "十日不至湖上",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我始跨匹马，蹭蹬来东吴。",
      "东吴亦何有，政复为西湖。",
      "西湖如静女，婉然真彼姝。",
      "湘娥结烟鬟，水镜涵空虚。",
      "晴光固不恶，雨态亦自殊。",
      "窈窕一僧窗，烟云媚朝晡。",
      "上下数白鸟，飞翻与人娱。",
      "只今雨鸣叶，便作破跳珠。",
      "寒窗挂薜萝，身疑在菰蒲。",
      "咫尺不得往，况乃千里馀。",
      "始来梅欲花，旋复春去徂。",
      "幸兹得少留，驻我西征车。",
      "尚可具小舟，红妆醉芙蕖。"
    ]
  },
  {
    "id": "2e89e4208c67075a5d763c92feaf0999",
    "title": "送别王元韵徙居武康",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "扁舟忆东来，梅冷殊未芳。",
      "故人念客寒，满意倾酒浆。",
      "坐中东床君，笑语芝兰香。",
      "相从忽三月，共饮湖水光。",
      "花事乃如此，碧草日夜长。",
      "子归我当留，语离意难忘。",
      "似闻小山居，一苇仅可航。",
      "会寻霅川盟，着屐登上方。"
    ]
  },
  {
    "id": "2e89e4208c67075a55990181c34fa02a",
    "title": "武林逢邵文伯",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念昔与君游，相过江水傍。",
      "翩翩俱少年，满镜青丝长。",
      "别来二十载，四海一战场。",
      "物色到朋旧，十客八九亡。",
      "今年好时节，匹马不犯疆。",
      "将军锁金甲，万玉朝明堂。",
      "长安人海中，衮衮逢此郎。",
      "惊视久乃识，两帽俱垂霜。",
      "抚事念晼晚，含凄各酸伤。",
      "便当呼醽醁，暖热浇中肠。",
      "我笑谓君言，语离且勿忙。",
      "人生如水凫，相值不可常。",
      "况此秋物佳，草木交青黄。",
      "与君着只屐，尚可相扶将。",
      "愿言迟明发，历井升南冈。"
    ]
  },
  {
    "id": "2e89e4208c67075ad186f74ef162c25c",
    "title": "次韵文伯与余游孤山",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "客尘费爬搔，佳士要推挽。",
      "谁与同薄游，君来慰愁眼。",
      "并湖得名山，水色淡平远。",
      "清泉手可掬，汲绠不畏短。",
      "何人谈醉翁，但取瀹茗碗。",
      "古干不受寒，霜露阅岁晚。",
      "向来后庭花，想像空婉娈。",
      "堂堂两使君，摹昼暗丹粉。",
      "名节冠今古，风流未渠泯。",
      "处士一癯儒，万像共偃蹇。",
      "珠玉俨在前，未肯作寒窘。",
      "胜游那可既，客意殊未满。",
      "更当穷两高，岂复悔重趼。",
      "果腹尚可期，尝鼎安一脔。"
    ]
  },
  {
    "id": "2e89e4208c67075aad7f2f6e3564ece9",
    "title": "秋夜闻雨",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "堂空自生秋，凉簟已无暑。",
      "齿虫含微酸，唧唧相对语。",
      "天公知客意，夜寂谁与处。",
      "慎勿遣西风，吹断芭蕉雨。"
    ]
  },
  {
    "id": "2e89e4208c67075a249762a70198affb",
    "title": "种罂粟",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "墙根有地一弓许，人言可种数十竹。",
      "翁来只作三年留，仅比浮屠桑下宿。",
      "竹成须待五六年，我已归乡卜新筑。",
      "园夫笑谓主人言，不如锄苗种罂粟。",
      "二月春风上翠茎，三月轻红照深绿。",
      "嫣花落尽罂不空，碎粒圆时粟初熟。",
      "乳膏自入崖蜜甜，满贮醍醐饮僧粥。",
      "与其种竹供后人，孰若栽花资老腹。",
      "人间作计真眼前，万事皆尔真可怜。",
      "十年种木尚不肯，百年种德知何缘。",
      "倚锄自顾颇羞涩，病眼对花空惘然。"
    ]
  },
  {
    "id": "2e89e4208c67075a64f00604fe7a3a24",
    "title": "周秀实陈庭藻携酒见过徜徉湖山间甚款明日秀实有诗乃次韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "少年怀二妙，一日如三秋。",
      "岂料京洛间，岁暮方从游。",
      "空疏坐晚缪，清楚知前修。",
      "周郎古名士，功以一战收。",
      "太丘亦贤者，盛德令人羞。",
      "周旋奉谈笑，领略开羁囚。",
      "有如我辈人，夫岂公等俦。",
      "窈窕寻远壑，共赋临清流。",
      "青山傥在眼，白发从满头。",
      "西湖如西子，好句岂易酬。",
      "不敢妄作语，恐有不下鸥。",
      "微君妙篇章，何以写我忧。",
      "人生每如此，万户不足侯。",
      "斯盟傥未寒，小艇尚可浮。"
    ]
  },
  {
    "id": "2e89e4208c67075ae181a1d2fc6f3696",
    "title": "送乔民瞻赴官闽中",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我昔游梁走千里，回望江南隔江水。",
      "是时公作桐汭官，不复东来问行李。",
      "人言左史有重客，玉面青衫气豪伟。",
      "酒催红蜡诗欲成，月堕秋江客方起。",
      "我从京洛尘中来，哦君新篇眼如洗。",
      "溅血惊魂二十年，长梦清樽奉簪履。",
      "相逢吴会不相识，昔年强健今如此。",
      "如公自是台阁人，老困一官何乃尔。",
      "只今尚作入幕宾，无事不令公怒喜。",
      "丈夫要当列鼎食，何止忍饥分斗米。",
      "且须拄颊望闽山，饱看麦秋丹荔子。"
    ]
  },
  {
    "id": "2e89e4208c67075a296cd7fb1cf6f006",
    "title": "张鳌诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "曹瞒举汉鼎，一目窥九州。",
      "凌轹欺孤儿，大蒙口舌羞。",
      "左慈有道者，何为与之游。",
      "堂堂清献公，盛德岂操俦。",
      "鳌乃元放徒，为公亦少留。",
      "了知高世士，至意俱难求。",
      "先生两琴鹤，清节贯白头。",
      "雅宜鸿宝书，取火遽自投。",
      "公今骑箕尾，笑谈阅千秋。",
      "椿年亦细事，蚁梦轻封侯。",
      "强侯公自出，矫矫亦此流。",
      "作诗纪异事，誓将踵前修。",
      "愧乏大手笔，为公著嘉猷。"
    ]
  },
  {
    "id": "2e89e4208c67075ab6c343ae03c683c2",
    "title": "次韵德庄惠南城纸衾且示妙句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "范公古遗直，富贵不自娱。",
      "平生一布衾，岁晚眠粗疏。",
      "至今镵新铭，尚得司马书。",
      "此老抱刚节，岂与公孙俱。",
      "乃知枯槁士，白单良复须。",
      "衰年忍风露，蹭蹬来东吴。",
      "感君借馀温，此意知何如。",
      "青毡寄幽梦，蕙帐羞吾庐。",
      "得此林下具，烂锦不愿馀。",
      "况乃粲佳句，薄袖翻明珠。",
      "恨我无苍珉，为君载龟趺。",
      "愿与冰雪姿，卧起同卷舒。",
      "荆土作翠被，此俑无乃愚。",
      "问言拥六尺，岂不贤一襦。"
    ]
  },
  {
    "id": "2e89e4208c67075a9dfdcbb52b06094c",
    "title": "蜡梅大有生意",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "幽芳念初分，厚地冻始裂。",
      "耐寒怜孤根，忍苦度尺雪。",
      "谁持万金良，起死医寸蘖。",
      "伶俜初回姿，荏苒似看叶。",
      "灌木犹未成，已与凡草别。",
      "平生冰玉交，胜韵颇奇绝。",
      "微风折轻黄，香雾湿寒月。",
      "棐几著冰壶，馀芬散清樾。",
      "只今满眼花，想像疑可折。",
      "感君分似意，老味倍欣悦。",
      "添我小窗春，芳意未衰歇。",
      "盛德不可忘，封殖宁敢阙。"
    ]
  },
  {
    "id": "2e89e4208c67075a2e75e892b5211704",
    "title": "石佛道中隔水梅花满山",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平明跨羸骖，遥遵石头路。",
      "循山一溪横，隔水得幽处。",
      "树疑虬龙骧，石作苍虎踞。",
      "云庵有遗屋，突兀在烟树。",
      "方壶岂不佳，弱水无船渡。",
      "空馀恼幽香，梅花满春屿。",
      "心知姑射仙，兹焉饮风露。",
      "水自平湖分，香从一山度。",
      "风姿不自持，照影各矜顾。",
      "安得从之游，徘徊著双屦。"
    ]
  },
  {
    "id": "2e89e4208c67075a6dfa82821fa682ed",
    "title": "洗马行和关子东韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "忆昔四海多甲兵，令严细柳将军营。",
      "铁衣健卒持满立，黑头壮士从军行。",
      "眼前千马复万马，寸土不耕犁与骍。",
      "自从虎皮蒙剑戟，此马不闻鼙鼓惊。",
      "只今尽浴长安水，七十万匹俱长鸣。",
      "风騣雾鬣久不试，日餍官粟无斗升。",
      "庙堂伊吕自有策，不与韩白齐功名。",
      "圉人但喜马肥健，野老安知无战争。",
      "有君如此岂不乐，俟河几时今得清。",
      "不须天育骠骑种，云雾晦冥方降精。",
      "我欲刻石上浯水，白头弄笔羞书生。",
      "不闻铁骑响鸣镝，但听玉箫吹九成。"
    ]
  },
  {
    "id": "2e89e4208c67075a6c2c755e17a76cfe",
    "title": "晚行湖堤望南山诸峰",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "曳履步远壑，挽衣枝短筇。",
      "霁色过急雨，馀霞漏微红。",
      "照眼一湖净，环湖几山重。",
      "不知何禅灯，明灭苍翠丛。",
      "但闻烟霞间，绕山鸣乱钟。",
      "暮年行乐意，不与足力穷。",
      "明晨倘可迟，尚堪历诸峰。",
      "有幽固当探，无客谁与同。",
      "馀子不足偕，形往影自从。",
      "言旋且当尔，兴在何由终。"
    ]
  },
  {
    "id": "2e89e4208c67075ae432110641fcca39",
    "title": "送秦德久守安丰",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "师行朔野不记年，两淮千里无炊烟。",
      "君王偃革似建武，始遣循吏来安边。",
      "今日安丰非故垒，夜闻夷歌隔淮水。",
      "况当两国不交兵，高堑深沟岂须尔。",
      "朝不鸣刁夜灭烽，吉语上闻天自喜。",
      "但令南亩栖馀粮，尽驱流冗归故乡。",
      "会见今年八九月，处处枣红梨子黄。",
      "四郊无兵门有戟，淮上山青淮水碧。",
      "樽前一曲柳枝歌，酿酒击鲜公燕客。"
    ]
  },
  {
    "id": "2e89e4208c67075af57b77b50d65c1f0",
    "title": "次韵曾同季悼其幼子",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "曾侯名家郎，家有玉颊儿。",
      "渥洼出名驹，丹穴生长离。",
      "春风入庭户，独秀兰与芝。",
      "未干弄獐墨，遽草骑龟诗。",
      "我昔少年日，屡作哭子痴。",
      "须烦六如偈，为洗长年悲。"
    ]
  },
  {
    "id": "2e89e4208c67075a90e85574ea1472fc",
    "title": "早发北山由麦岭饭大",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "濒湖两峰高，屹立晓相望。",
      "苍凉升海日，肮脏露千嶂。",
      "羸骖绝坡陁，岩谷饱追访。",
      "缅怀洪荒初，蕴蓄含万象。",
      "浑沌久已死，倏忽真巧匠。",
      "谁令凿空手，出此奇险状。",
      "中虚纳游云，谷静答幽唱。",
      "暗穴下无底，涛声想悲壮。",
      "十八老声闻，附石出遗像。",
      "谁其架修椽，置屋云雨上。",
      "青山不知数，绕屋森百丈。",
      "忽于两峰间，万顷见烟浪。",
      "澎湃海潮声，往往入藜杖。",
      "天公知爱山，令我拜嘉贶。",
      "眇焉隔仙凡，欲往漫惆怅。",
      "便当学枯禅，绮语蠲宿妄。",
      "自足伴周旋，长年此遐放。"
    ]
  },
  {
    "id": "2e89e4208c67075a39e8057aba2e6472",
    "title": "数日秋暑不复可堪马上作此",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江上丰隆酝秋热，老病摧颓可堪说。",
      "人行落日生黄尘，马畏长涂汗流血。",
      "君看此处安得诗，空学吴牛喘残月。",
      "北风何日挂驼裘，长啸灞桥驴上雪。"
    ]
  },
  {
    "id": "2e89e4208c67075ab75e6480a13f3f1a",
    "title": "叶宣义家寿祉堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "吉人为善天所彰，效有迟速理则常。叶侯天骥少未骧，读书过眼下十行。",
      "易如翻水成文章，学既日富名日昌。谓取富贵如探囊，当时馀子皆擅场，呼不成卢空绕床。",
      "直气勇决何可当，买田筑室龙池阳。夜光穿屋万丈长，人言家有明珠双。",
      "青衫归侍宴几傍，仿佛月中丹桂香。要看玉树争芬芳，击鲜不羡游诸郎。",
      "大裘执玉郊圆苍，厖恩厚泽均四方。翁年九十鬓不霜，锡以命服闾里光。",
      "门前贺客俱奔忙，手持牛酒填康庄。遂摘天语名公堂，不须灵寿扶徜徉。",
      "高文戛玉鸣琳琅，省郎言语如君房。天公报德殊未央，传家奕叶寿且康。",
      "王母昼着云锦裳，麻姑行酒倾琼浆。壶中日永醉玉觞，赤松黄石相扶将。"
    ]
  },
  {
    "id": "2e89e4208c67075a71c83cc3084793b2",
    "title": "木犀方花一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "西湖八九月，秋叶日夜凋。",
      "两山各峥嵘，气与秋争高。",
      "天亦念幽绝，芬芳托孤标。",
      "要令列仙臞，一洗桃李骄。",
      "往往遣暗香，时时入高飙。",
      "绿叶未改色，微黄澹烟梢。",
      "可爱不可名，模写徒自劳。",
      "向来蜡梅花，相去无丝毫。",
      "但恨此花迟，不借春雨膏。",
      "尚可配精蕊，傲霜分两豪。",
      "金钱不知数，狼藉蒙讥嘲。",
      "可怜贵人家，渍蜜纷煎熬。",
      "坐令林下姿，半入金猊焦。",
      "闺房漫脂泽，此恨何由消。"
    ]
  },
  {
    "id": "2e89e4208c67075a45a7bd3516a09569",
    "title": "登北高峰一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "鼓楫去故里，携孥客东吴。",
      "湖山森照耀，鱼鸟相嬉娱。",
      "举目见两高，欲上徒嗟吁。",
      "人言不可往，无路登云衢。",
      "尽力贾馀勇，遂复酬宿逋。",
      "白鸟入苍烟，灭没在太虚。",
      "晓日沸晹谷，万川纳归墟。",
      "海门豁中开，怒涛喧朝晡。",
      "尽注百丈江，拱揖朝伍胥。",
      "银湖大如许，仅可方覆盂。",
      "诸峰如培塿，琐细不足图。",
      "寸眸一俯仰，八极无遗馀。",
      "第恨苍凉日，悠悠迫悬车。",
      "临风一怅惘，言旋戒危涂。"
    ]
  },
  {
    "id": "2e89e4208c67075a3c6307b3a8c066cb",
    "title": "徐五十六索勤有种德二轩诗各赋一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生长笑韩潮州，欲持谠议回冕旒。",
      "读书城南晚所赋，无乃不为韩符谋。",
      "人间达官可力取，钓名但以诗为钩。",
      "汗牛充宇作底用，富贵面热渠当羞。",
      "书生有书但自读，不必区区苦投俗。",
      "偶然一掷便成卢，雁塔朝题暮天禄。",
      "吾言可笑君必轻，奔军之策何足凭。",
      "临机应敌自子事，此是宋襄仁义兵。"
    ]
  },
  {
    "id": "2e89e4208c67075a3c6307b3529e27be",
    "title": "徐五十六索勤有种德二轩诗各赋一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "结庐须种木，乐饥须种谷。种木十年能几长，种谷眼前无乃速。",
      "人生安得俟河清，谁能忍饥百年待德成。君不见千古一皋陶，此事世亦少。",
      "颇能化俗成唐虞，何乃灭国先六蓼。慎勿说梦与痴人，着意劝渠渠不晓。",
      "南邻门耀三戟光，北邻牛马谷可量。浮云变灭那得常，安乐只有襄阳庞。"
    ]
  },
  {
    "id": "2e89e4208c67075a88a7cfa78d2c7654",
    "title": "送方元相还郊居",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "云从南山来，邂逅成一雨。",
      "秋风忽吹散，霢霂不到土。",
      "出固初何心，归亦乃其所。",
      "但恨山中人，吊影无谁语。",
      "笑口曾未开，语离遽如许。",
      "到家应重阳，精蕊亦已吐。",
      "长衫随父老，社瓮酌田祖。",
      "悠悠卧黄云，坎坎击醉鼓。",
      "人生行乐耳，何必浪自苦。",
      "恨我系微官，何由共鸡黍。"
    ]
  },
  {
    "id": "2e89e4208c67075aa3e137fad0034f1e",
    "title": "古风二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "夜梦乘轻舟，挂席浮天池。",
      "天池亦何有，涛澜靡津涯。",
      "中有三神山，楼观何巍巍。",
      "晶荧白玉阙，彩错黄金旗。",
      "紫皇遣天风，下吹仙人衣。",
      "仙人不知名，人言是安期。",
      "我欲就与语，弱水隔渺弥。",
      "鼓枻方少前，风动辄去之。",
      "仙人不得见，遥睇忍言归。",
      "愿言哀劬劳，举手援尘姿。",
      "探囊得灵丹，往往分刀圭。",
      "使我生羽翼，桑榆增暮辉。"
    ]
  },
  {
    "id": "2e89e4208c67075aa3e137faecc151b0",
    "title": "古风二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "矫首望寥廓，云日清四方。",
      "枭獍各屏迹，孔鸾亦高翔。",
      "凤羽可为仪，用以朝帝皇。",
      "八音奏韶濩，五色呈文章。",
      "帝皇在殊庭，敛佩方锵锵。",
      "顾瞻丹凤俦，高目振鹭行。",
      "斥鴳独何事，乘时亦飞扬。",
      "短羽无远志，控地抢榆枋。",
      "卑飞固可笑，摧折亦足伤。",
      "愿附翙翙翼，托身云汉傍。"
    ]
  },
  {
    "id": "2e89e4208c67075a88472a9d86666ffd",
    "title": "放龟",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老黥得龟规小利，小儿夺龟以为戏。",
      "儿痴但作一笑看，槁死生存两无意。",
      "乃翁不忍龟缩头，何如去曳长江尾。",
      "流水长者亦念汝，清江绣衣何忧苦。"
    ]
  },
  {
    "id": "2e89e4208c67075a4aef25d8ce98ebca",
    "title": "观潮示元龙",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "越山莽苍吴山高，海门屹立通江涛。",
      "江头久客归未得，来趁吴儿看晚潮。",
      "潮头初来一线白，雪浪翻空忽千尺。",
      "地中鸣角何处来，水上六花人不识。",
      "惊涛倒射须臾空，千艘已落空蒙中。",
      "锦帆半臂浪花里，越商巴贾争长雄。",
      "江湖险绝长如此，风静潮平亦何事。",
      "人间万法有乘除，却遣风波在平地。"
    ]
  },
  {
    "id": "2e89e4208c67075abbde856ccddddf4d",
    "title": "刘文卿烧木犀沉为作长句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "海南万里水沉树，江南九月木犀花。",
      "不知谁作造化手，幻出此等无品差。",
      "刘郎嗜好与众异，煮蜜成香出新意。",
      "短窗护日度春深，石鼎生云得烟细。",
      "梦回依约在秋山，马上清香扑霜霁。",
      "平生可笑范蔚宗，甲煎浅俗语未公。",
      "此香似有郢人质，能受匠石斤成风。",
      "不须百和费假合，成一种性无异同。",
      "能知二物本同气，鼻观已有香严通。",
      "聊将戏事作薄相，办此一笑供儿童。"
    ]
  },
  {
    "id": "2e89e4208c67075a2cb1575bd99c2b73",
    "title": "时宰生日乐府四首御燕曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "新阳入谷春欲回，瑶池春早桃花开。",
      "黄金三尺瑞兽暖，云横雾绕珠帘垂。",
      "碧腴分香自紫府，百壶流泉酒如许。",
      "御厨排燕罗八珍，更饬梨园赐歌舞。",
      "黄门宣诏天上来，欢喜时闻传帝语。",
      "红銮画幕密护遮，参差吹竹凌丹霞。",
      "双成持觞萼绿劝，五云遥望群仙家。",
      "仙家日月真长久，地久天长圣恩厚。",
      "愿公岁岁复年年，长带宫花饮宫酒。"
    ]
  },
  {
    "id": "2e89e4208c67075a2cb1575b2f068abd",
    "title": "时宰生日乐府四首御燕曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "汉兵出塞将军行，棘门灞上空屯营。",
      "羽书夜半急如火，淮田千里无春耕。",
      "庙堂有议如建武，十岁边头不鸣鼓。",
      "君王无事两国欢，长乐宫中瞻圣母。",
      "鹰饥虎饱不足图，三军渐欲销兵符。",
      "红旗尽卷夜烽冷，铜花绣甲金模糊。",
      "横议当年猬毛起，公持一言天自喜。",
      "尽收诸将入神京，十六卫闲清似水。",
      "榆关一骑不动尘，阴功何止活万人。",
      "封侯铸印不足说，朱颜一笑三千春。"
    ]
  },
  {
    "id": "2e89e4208c67075a2cb1575b1c683776",
    "title": "时宰生日乐府四首御燕曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "负石填海海可乾，铸铁削山山可刊。",
      "俟河之清岂易得，眼见太平真复难。",
      "春风辇路宫槐绿，花绕汉宫三十六。",
      "喜入天颜人尽知，奉常新奏升平曲。",
      "前年被衮郊圆天，今年执玉朝涂山。",
      "汉官威仪久不见，三代礼乐俱追还。",
      "太师功大非人力，早向壶天赐新宅。",
      "消得官家驻六飞，画鼓咽咽燕瑶席。",
      "紫宸朝散千官行，四方警奏虚封章。",
      "衮司无事铃索静，牙牌报漏春昼长。",
      "但闻群贤岁歌舞，寿曲声中玉觞举。",
      "青衫小吏亦复欢，自采民谣裨乐府。"
    ]
  },
  {
    "id": "2e89e4208c67075a2cb1575b2d051bc3",
    "title": "时宰生日乐府四首御燕曲",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "十雨五风年岁熟，万落千村俱种粟。人从南亩把金犁，谁在庙堂调玉烛。",
      "昔年避地今安居，前日荷戈今佩犊。开元宰相不开边，当时米贱斗数钱。",
      "自从罢武销剑戟，外户不闭俱安眼。人蒙更生家受赐，父老欢喜儿童颠。",
      "君不见天上宸章灿星斗，翔鸾惊飞翠蛟走。为言一德似阿衡，上格皇天赞元后。",
      "皇天报德亦可知，仁者必寿天无私。但愿天心锡难老，貂冠画衮常光辉。",
      "四国无兵谁不喜，共说升平自今始。黄帝垂衣坐法宫，千岁常师广成子。"
    ]
  },
  {
    "id": "2e89e4208c67075acec67921ddbb851b",
    "title": "冬至前九日湖水尽冰后二日晚晴小舟循湖心而归冰已稍开书是日所见",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "积雨凝宿阴，寒冰结湖背。",
      "鸥鹭不敢前，龟鱼各潜晦。",
      "敲冰得湖心，鼓棹作澎湃。",
      "万玉朝明堂，丁冬响环佩。",
      "谁来贝阙中，小现银色界。",
      "夕阳似知人，微温散珠琲。",
      "为我开模糊，遥山影空翠。",
      "境胜不可名，语恶聊自悔。",
      "安得王右丞，万象归彩绘。",
      "遥怜西子寒，眉目增点缀。"
    ]
  },
  {
    "id": "2e89e4208c67075a0fef60936075f2b6",
    "title": "次韵何子楚题吴传朋石渠大字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "中郎往昔游鸿都，眼见帚垩心成书。",
      "乃知隶法亦天授，后世岂复斯人徒。",
      "周王百度新复古，道家山是图书府。",
      "吴侯妙翰绝古今，高榜横空近风雨。",
      "大字三尺古所难，细书不要乌丝栏。",
      "四蹄自抉水边石，两翮忽举空中鸾。",
      "知君自是文中虎，便恐声名传帝所。",
      "借令头白下凌云，寄语韦郎耐辛苦。"
    ]
  },
  {
    "id": "2e89e4208c67075aaee29ec05d2c8437",
    "title": "次韵庭藻雨中不出湖上",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "幅巾饱看西湖春，徐行当车不动尘。",
      "有时乘兴未遽反，武林无此寻春人。",
      "湖山如螺湖水白，几见青天月生魄。",
      "年年马上看吴娃，舞袖双裁越罗窄。",
      "长安贵人百不忧，胡为亦复多穷愁。",
      "出门载酒不可往，倚杖看雨如穷秋。",
      "万事不由人作计，我欲除愁唯一醉。",
      "此生已老复何求，五字但知公臭味。",
      "春风吹雨山泽晴，青山有约翁有情。",
      "故人官高少闲暇，可唤白鸥同此盟。"
    ]
  },
  {
    "id": "2e89e4208c67075a86b01f4c08beeaeb",
    "title": "梅尽一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔家大江南，沮洳不堪处。",
      "五月梅子黄，江云日成雨。",
      "频年客东吴，蜗椽坐羁旅。",
      "堕鸢忽当前，海气复如许。",
      "食无山鞠穷，为病入腰膂。",
      "游鯈与争席，共此一洲渚。",
      "人生能几何，生理亦良苦。",
      "今朝有奇事，儿童报佳语。",
      "送梅喜追饯，入伏宁伛偻。",
      "便当挂西窗，悠然望南浦。",
      "借风翻绿荷，分香度清暑。"
    ]
  },
  {
    "id": "2e89e4208c67075ae29ab30885223890",
    "title": "苦笋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "庾郎鲑菜不满腹，三岁杯盘入吴俗。",
      "江头四月乌贼来，经日杨梅雨中熟。",
      "是时苦竹方生儿，锦绷时露骈头玉。",
      "杭人吓饭正要虎，日以千金换盈束。",
      "人莫不食鲜知味，妙理听君论反覆。",
      "舌头谁识苦中甜，今乃苦口后为福。",
      "蔗中佳境甘似饴，厚味可人终腊毒。",
      "江南山多岂无此，苦甚何止秋荼酷。",
      "天公时为饷馋人，雨洗风吹满山谷。",
      "从今不敢料吴侬，但煮虾蟆当粱肉。"
    ]
  },
  {
    "id": "2e89e4208c67075a133a7c59748dd09f",
    "title": "和张元明食生荔子",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五月麦秋闽岭寒，岭头风雨荔子丹。",
      "旧从图画见眉目，何曾生食知甘酸。",
      "天生尤物亦甚悭，路远致之良复难。",
      "宫中妃子一破颜，犹须驿骑来长安。",
      "绛纱囊小欣乍识，晚上苏台醉瑶席。",
      "人如玉笋擘轻红，诗似春云惊坐客。",
      "书生馋相绝可怜，诵诗口角空流涎。",
      "何时遂作七闽客，日啖玉肌三百丸。",
      "犹胜穷愁杜陵老，暮年奔走巴山道。",
      "万里泸戎摘荔枝，一生辛苦无人知。"
    ]
  },
  {
    "id": "2e89e4208c67075a67ce0190d4b668a9",
    "title": "与同舍郎观潮分韵得还字一字江字三首一字江字为坐客作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生如微尘，同一霄壤间。",
      "可笑蠛蠓眼，但窥瓮中天。",
      "钱塘俯沧海，八月壮涛澜。",
      "始疑疋练横，旋作万马翻。",
      "海门屹中开，方壶忽当前。",
      "不知何巨鳌，为我戴三山。",
      "银光射杰阁，玉笋垂朱栏。",
      "须臾击飞雪，喷薄上帘颜。",
      "相见各惊顾，日暮殊未还。",
      "那知在空蒙，但怪毛发寒。",
      "平生云梦胸，始信宇宙宽。",
      "安得凌云手，大笔如修椽。",
      "尽挽卷天浪，参差入豪端。"
    ]
  },
  {
    "id": "2e89e4208c67075a67ce019081b9b2d2",
    "title": "与同舍郎观潮分韵得还字一字江字三首一字江字为坐客作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "烈风惊洪涛，浩荡吹海立。",
      "迅雷忽翻空，掩耳嗟不及。",
      "汉兵百万骑，已夺秦关入。",
      "击石惊倒流，势若三峡急。",
      "沧波忽喧豗，众目俱骇慄。",
      "人言海潮来，昔为子胥屈。",
      "谁当语冯夷，四海今已一。",
      "王春会涂山，白玉执万笏。",
      "江河及乔岳，祠祀已咸秩。",
      "海神会当知，万岁拱帝室。"
    ]
  },
  {
    "id": "2e89e4208c67075a67ce01900e33d048",
    "title": "与同舍郎观潮分韵得还字一字江字三首一字江字为坐客作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "神州古都会，有美东南邦。",
      "壮哉八月涛，卷地奔长江。",
      "惊涛裂巨石，洪钟殷朝撞。",
      "万瓦响飞雹，千艘碎舽艭。",
      "滟滪不足数，况乃峡与泷。",
      "翩翩坐中客，才器俱无双。",
      "九牛可逆拽，五鼎乃独扛。",
      "诗成咄嗟顷，恶语徒喧哤。"
    ]
  },
  {
    "id": "2e89e4208c67075a115ac44f9600cd1e",
    "title": "人日雨一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "王春雪三尺，人日雨一犁。",
      "五种虽未入，二麦颇亦宜。",
      "人情岂不悦，天意似可期。",
      "官居著穷巷，睡味无人知。",
      "起焚石鼎烟，烂读离骚词。",
      "看云生屋角，听雨鸣空墀。",
      "绿水添清瑶，孤芳悦华姿。",
      "万物有佳趣，吾生日已衰。",
      "贪痴速奇祸，安分伤寒饥。",
      "乘除理已定，智巧那得移。",
      "不如酌我酒，此事姑置之。"
    ]
  },
  {
    "id": "2e89e4208c67075a9d891c128c064cd3",
    "title": "西窗见榴花分韵得花字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "青春苦难挽，白日良易斜。",
      "花飞尚满砌，柳密惊藏鸦。",
      "寒窗忽当日，山崦知谁家。",
      "红榴笑疏林，始著三两花。",
      "繁阴护朱阁，芳姿夺明霞。",
      "颇忆少年日，千金醉繁华。",
      "当时石榴裙，六幅围绛纱。",
      "美人隔秋水，相望天一涯。",
      "想像系楚腰，依稀似丹葩。",
      "对花谁与论，搔首空叹嗟。"
    ]
  },
  {
    "id": "2e89e4208c67075a13f3ee6d025203a0",
    "title": "次韵庭藻天申节锡燕书事",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "千秋舞马初登床，新歌乐府传霓裳。",
      "当时提封三万里，人间何处无农桑。",
      "迩来重见太平日，侍臣复上开元觞。",
      "云门一阕天乐奏，瑞兽三尺南金黄。",
      "师臣拥佩燕旨酒，虎臣杖节严秋霜。",
      "成功乃自师尚父，异姓不数汾阳王。",
      "紫皇万岁寿明主，斗魁六宿来文昌。",
      "三呼往往出灵岳，由汉以来无此祥。",
      "诸公自是列宿数，玉阶合望重瞳光。",
      "圣朝御极日杲杲，风雨顺序天苍苍。",
      "虞阶已复罢干羽，汉郡会看开乐浪。",
      "小臣拜手亦稽首，愿祝地久仍天长。"
    ]
  },
  {
    "id": "2e89e4208c67075a9a47d79f6b88487a",
    "title": "次韵庭藻再赋天申节锡燕书事",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "蓬莱殿角薰风凉，法宫无事垂衣裳。",
      "人间乐奏万斯曲，枝上日转咸池桑。",
      "天皇初开紫府燕，御前催赐黄金觞。",
      "谁乘风云依日月，臣有力牧君轩黄。",
      "望云仰见天不远，簪花莫厌鬓如霜。",
      "五风十雨自中国，语从重译传名王。",
      "年年五月熟荔子，又见北使朝连昌。",
      "圣君当宁占宝历，太史执笔书殊祥。",
      "云间双阙日五色，下被四表同尧光。",
      "风姿矫矫华省郎，珩璜结佩鸣水苍。",
      "但将两耳听韶濩，付与孺子歌沧浪。",
      "传杯遥想水殿冷，画鼓咽咽清昼长。"
    ]
  },
  {
    "id": "2e89e4208c67075abdb4ee192d11a8b0",
    "title": "诸公约游诸山而雨分韵得莲字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "华省缪通籍，群公接蝉联。",
      "坐曹苦无事，笑语相周旋。",
      "蛛尘生印窠，雌黄入遗编。",
      "赐沐不反舍，环湖走层巅。",
      "况乃三神祠，仿佛在云烟。",
      "蓐食戒明发，著鞭飞晓鞯。",
      "白石望磊磊，跳珠忽溅溅。",
      "咫尺不得往，使我意惘然。",
      "谁当却丰隆，旷荡开青天。",
      "同升太华顶，共摘玉井莲。",
      "斯盟可重寻，慎勿轻弃捐。"
    ]
  },
  {
    "id": "2e89e4208c67075a9c8d4f24a03fdccd",
    "title": "次韵王兴周斋宿省舍",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念昔始解事，结交少年场。",
      "一生徒苦辛，两鬓今成霜。",
      "颇亦恨晚岁，始得同舍郎。",
      "邂逅笑语间，仿佛芝兰香。",
      "朝吟共棐几，暮归沾馀觞。",
      "忽奉太室祠，共荐房俎羊。",
      "晓陪奉常班，琼佩参翱翔。",
      "只今坐斋宫，夜雨谁对床。",
      "王事间何阔，咫尺遥相望。",
      "聊持鹧鸪碗，为浇冰雪肠。",
      "五字忽鼎来，古锦翻诗囊。",
      "无力攻长城，有眼惊夜光。",
      "跂彼笑织女，不复成报章。",
      "何当毕祠事，共上南山冈。",
      "更约颜李萧，一笑同徜徉。"
    ]
  },
  {
    "id": "2e89e4208c67075a6874ff8b2abd0f74",
    "title": "次韵庭藻观潮",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "八月既望秋风高，群飞海水催江涛。",
      "水来中州八万里，至吴乃折微伤豪。",
      "当日潮来如箭激，万弩迎潮射鸣镝。",
      "风吹海立犹至今，雪卷千堆溅青壁。",
      "人间有海诗有翁，健如驾浪长江风。",
      "诗成便可作图画，岁好莫漫占凶丰。",
      "坐中客怕噤不语，凭高下看冯夷舞。",
      "残音到石未肯回，澎湃犹能作宫羽。",
      "人生快意难预谋，眼辜盛事心怀羞。",
      "老病无人唤我出，闭门枉度三中秋。"
    ]
  },
  {
    "id": "2e89e4208c67075ab13e74836036ebd4",
    "title": "次韵庭藻再赋观潮",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "海门白浪如山高，还从巨海驱洪涛。",
      "何人戏出此伟观，撩公杰句争雄豪。",
      "诗成飞电欲争激，战胜何尝费锋镝。",
      "更复尽出武库兵，不念长卿家四壁。",
      "当时年少今老翁，愁将白发吹秋风。",
      "来趁千人万人出，尚记时节如元丰。",
      "袖手人知公作语，歌儿停歌复停舞。",
      "越山迎浪看潮头，白玉传觞急飞羽。",
      "胸中如公多庙谋，八珍未献伊鼎羞。",
      "笑人欲买江边宅，看潮饱度残年秋。"
    ]
  },
  {
    "id": "2e89e4208c67075aca4ab18e2b9fc200",
    "title": "次韵彭叔容",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "彭郎作诗调最高，语中起伏多波涛。",
      "维其有之是以似，千佛名经中一豪。",
      "潮从海来与山激，彭郎诗成疾飞镝。",
      "词锋何止却千军，脆敌何堪守坚壁。",
      "去年载酒呼衰翁，萧萧两鬓吹江风。",
      "手持氂尾白玉柄，坐中风味王安丰。",
      "今年不出无一语，想像红旌浪中舞。",
      "卧听东来响怒涛，安得西飞有双羽。",
      "晚岁菟裘谁与谋，有如此江真可羞。",
      "会待潮来复潮落，短蓑独速吴江秋。"
    ]
  },
  {
    "id": "2e89e4208c67075a1fde7ac43b5104f4",
    "title": "次韵蔡仲平",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老翁肠断江南村，谁将楚些招归魂。",
      "月明常忆看花处，断桥流水天黄昏。",
      "一行作吏此事废，日涉漫记柴桑园。",
      "天怜羁客老且病，玉琢妙语清而温。",
      "当时饱吃惠州饭，十年来负蛮乡暾。",
      "花飞白雪飓欲起，瘴湿黄茅人闭门。",
      "为公复诵海南句，寒窗掩卷凄无言。",
      "伤心起酹玉局老，夜半独沥鸱夷樽。"
    ]
  },
  {
    "id": "2e89e4208c67075aebaed3a2f9a578bb",
    "title": "次韵仲平雪中之作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "少年何尝屈此膝，自料一生能几屐。",
      "谁知腊月雪蔽空，三日衡门断人迹。",
      "心知无事止坐诗，天解穷人无乃力。",
      "故山欲放雪中梅，空恨此中无铁石。",
      "中郎官热亦怕寒，着意说穷聊作剧。",
      "北风吹酒天始愁，玉雪满空心自怿。",
      "想君盐絮方入诗，怜我鬓须同一色。",
      "山行安得趁骅骝，快踏琼田四蹄疾。"
    ]
  },
  {
    "id": "2e89e4208c67075af6c4c6abaec719e4",
    "title": "时宰相生日乐府三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "帝居七星中紫宸，黄金掣销天开门。",
      "中人传诏不动尘，御府拜赐天炉芬。",
      "郁金苏合百和匀，双虬镂合盘雕纹。",
      "云锦织帕劳天孙，金狻猊拥春空云。",
      "流霞一酌千日醺，寿公遐龄天语温。",
      "朱弦白雪声调新，洞庭之乐人皆闻。",
      "官家异礼尊帝臣，八师七友无此勋。",
      "圣贤一出五百岁，开辟以来能几人。",
      "东方曼倩何足数，三食仙桃识王母。",
      "何当移植上林中，岁岁年年见花吐。",
      "溪上人家自一川，武陵邂逅非神仙。",
      "但令父老不识战，人间何处无桃源。",
      "自从罢武得生活，垂髫小女皆能言。",
      "肯为八方开寿域，庙堂政要公调元。"
    ]
  },
  {
    "id": "2e89e4208c67075af6c4c6ab93df3277",
    "title": "时宰相生日乐府三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "甘泉羽书久不至，六乐初成礼初备。",
      "万两黄金铸景钟，八级层坛筑圆陛。",
      "侍臣晓入明光宫，彤庭暖日升曈昽。",
      "弦匏鼎俎耀前列，大圣制作垂无穷。",
      "太常为旗玉为辂，路稳沙平试天步。",
      "日边风雨晓前收，夜半笙箫月中度。",
      "君臣有道道格天，五星同色三台圆。",
      "千官拜舞皇舆旋，青城路远闻鸣鞭。",
      "黄麾羽葆识全仗，绣衣雷鼓鸣钧天。",
      "羽林骑士如流水，未央宫阙明山川。",
      "千门万户不知数，尽卷帘幕瞻龙颜。",
      "道傍父老百岁许，醉倚春风自相语。",
      "昔年旧事一日新，廊庙功成不因武。",
      "群生欲报知何缘，再拜愿寿公千年。"
    ]
  },
  {
    "id": "2e89e4208c67075af6c4c6ab207d6069",
    "title": "时宰相生日乐府三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "海上神仙不知数，无人解说三山路。",
      "舟中仿佛见霞裾，弱水波深不堪度。",
      "青天那得白日升，仁能爱物功乃成。",
      "秦汉之君俱好武，枉从方士求长生。",
      "从来定乱必以战，公以不战为中兴。",
      "两朝岁活数百万，报公福禄知难名。",
      "只今潭潭开二府，富贵如山泽如雨。",
      "经殿时闻御幄香，日对清光接天语。",
      "归来下马复过庭，一德楼边柳阴舞。",
      "天上频移玳瑁筵，琼浆赐酒如流泉。",
      "盛事传观作图画，蕊珠何处求群仙。",
      "皇天报德何时足，政恐天心似人欲。",
      "会从四世数五公，何止长年是公福。"
    ]
  },
  {
    "id": "2e89e4208c67075ad22bf5dd5de4b79e",
    "title": "次韵孙子绍山矾",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "造化出尤物，馀芳若为容。",
      "遥知补陀山，天香落岩风。",
      "题评付大手，妙质烦天公。",
      "捧心陋嫫母，彼美唯孟庸。",
      "但恐两无情，一笑花遂空。",
      "赖此绝世姿，堕君幽句中。",
      "相识苦恨晚，著语今复仝。",
      "愿偕九畹兰，结根永相从。",
      "可怜金钱花，亦荐白玉钟。",
      "勿遣倡条滋，乱我风露丛。"
    ]
  },
  {
    "id": "2e89e4208c67075a11bd8fad61810cac",
    "title": "睡馀飞絮满庭有感而作是诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "春水绿波南浦路，两岸谁栽杨柳树。",
      "含桃熟尽未闻莺，荷叶生时已飞絮。",
      "絮将春去不可回，人伴云闲更须住。",
      "我亦随君似落花，欲趁春风到何处。"
    ]
  },
  {
    "id": "2e89e4208c67075a4aea463e7fb24e31",
    "title": "次韵庭藻酴醾",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "忆昔在江国，屡醉酴醾春。",
      "平生看花眼，老暗京洛尘。",
      "王城一见之，玉颜犹可珍。",
      "但恐花见怜，憔悴非昔人。",
      "是事姑且置，饮我樽中醇。",
      "幽姿不可名，清芬难具陈。",
      "谁登玉宸殿，与梅差等伦。",
      "山矾岂其弟，月姊当与亲。",
      "颇笑凡质陋，始喜国色新。",
      "此论那可废，此冤聊可伸。"
    ]
  },
  {
    "id": "2e89e4208c67075a5fcf17caa97b4676",
    "title": "涷雨行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五月江天未徂暑，日日江云酿江雨。眼惊雪浪打秋涛，卷地风来雨如许。",
      "穷人赋屋才一椽，茅茨零落仰见天。风栖不定夜未晓，旅食过午庖无烟。",
      "家无鞠穷病在腹，两股重膇成蹒跚。麦虽黄落雨未止，云欲漫乱风还颠。",
      "诗成有泪收不得，人生如此亦可怜。君不见章台走马张京兆，弹压功成在谈笑。",
      "不将钩距作神明，自此长安无恶少。迩来持节镇七州，令行幕府如清秋。",
      "尚书地已八座贵，况复功方三辅优。应笑南来双病鸟，千里依人作昏晓。",
      "邓林有木暗如山，谁与安巢著林杪。"
    ]
  },
  {
    "id": "2e89e4208c67075afc328df95c1c7ca4",
    "title": "阆州太守以桃竹邛杖二物遗余宅仲而宅仲出以示仆喜而作诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "万里何尝入巴蜀，少陵诗中识桃竹。",
      "更言九节奉真仙，无乃邛山有遗族。",
      "平生二物几到眼，谁与周旋慰幽独。",
      "忽然渡海飞苍龙，夭矫当前峙双玉。",
      "江心石竹夸坚刚，摩挲紫焰生寒光。",
      "孤筇节高不可及，外虽似曲中直方。",
      "阆州得此不敢藏，亟遣二士相扶将。",
      "余侯新佩太府章，六尺肮脏身健强。",
      "未须御府赐灵寿，行勒金狨朝未央。",
      "老人勃窣不足数，惟有泉石成膏肓。",
      "东吴自是山水窟，心虽欲往身未偿。",
      "会须呼客共蜡屐，借君拄杖聊徜徉。"
    ]
  },
  {
    "id": "2e89e4208c67075a82bb127d47279f0b",
    "title": "送袁司理归天台",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长安少年郎，意倾裘马中。",
      "水凫偶相值，兰臭岂复同。",
      "谁令千金璧，照此白发翁。",
      "得之非人力，舍去真天穷。"
    ]
  },
  {
    "id": "2e89e4208c67075a82bb127d753ac33d",
    "title": "送袁司理归天台",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五月畏涂暑，千里苦炎熇。",
      "天台大士庐，妙境在寥廓。",
      "解鞍修净供，茗碗应自瀹。",
      "安得从君游，享此方外乐。"
    ]
  },
  {
    "id": "2e89e4208c67075a82bb127d90242b74",
    "title": "送袁司理归天台",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "妙哉揭阳君，文起八代衰。",
      "平生诵公文，手自不停披。",
      "只今老眼暗，刮膜无金篦。",
      "天台有巨刻，君其为致之。"
    ]
  },
  {
    "id": "2e89e4208c67075a523595952636c73a",
    "title": "次韵伯远食杨梅十五韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "徐侯嗜吴梅，健啖殊未阑。",
      "喜气入新诗，脱手如弹丸。",
      "遥想苍玉枝，尚带白露漙。",
      "日食三百颗，语客疑诞谩。",
      "何妨携束书，常作东南官。",
      "掇彼南山粲，奉君一酌欢。",
      "南山有佳树，采采何时殚。",
      "恨我无报章，上可追建安。",
      "谁知丹砂粒，亦满黄金盘。",
      "回甘似蔗境，嚼齿馀诗酸。",
      "安得移此种，飞舟下惊湍。",
      "红园夺朝霞，翠密回翔鸾。",
      "大胜万里来，日晒中枯乾。",
      "归期渺何许，且复同甘餐。",
      "调冰渍崖蜜，却暑资微寒。"
    ]
  },
  {
    "id": "2e89e4208c67075aad178e7b17d70c7a",
    "title": "次韵仲平十八日观潮",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "吴儿轻生命如线，赤脚翻身踏江练。",
      "南人惯看心不惊，北客平生眼希见。",
      "海上潮来雪不如，中郎诗成锦初烂。",
      "句法岂但窥澄江，壮士何从挽天汉。",
      "飞流溅沫不足论，万壑千岩此为冠。",
      "解言越峤翠摩空，岁与浪花争隐见。",
      "我亦苍颜阅九州，始问江神得奇玩。",
      "六年东望西兴云，岁月崩奔一飞箭。",
      "拟将匹练作江图，归与故人夸伟观。",
      "倘从江海识波涛，分逐秋篷共流转。",
      "试令海若语冯夷，惭色自应须满面。",
      "谁当更草海潮篇，词采风流付王翰。"
    ]
  },
  {
    "id": "2e89e4208c67075ae65ec1c98e4b82c9",
    "title": "九日陪李德仪兄弟游石屋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋云易雨秋日出，九日阴晴苦难测。",
      "气如昨夜太暄妍，云似今朝好天色。",
      "天公要渠作好语，着意安排费天力。",
      "重到孤峰最上头，四年不见烟霞秋。",
      "吴山长与越山对，海水自随江水流。",
      "江水相见只如此，老大岂知尔许愁。",
      "上山燃火入山腹，下山骑马寻石屋。",
      "十八大士栖两岩，共向山中礼尊宿。",
      "人言石缝泉作珠，却绕山根走鸣玉。",
      "珠泉得名固不虚，虎泉作酌不满欲。",
      "山僧应复笑我曹，醉中泉石蒙讥嘲。",
      "泾渭分流正须尔，美恶贤愚亦如此。",
      "宁将鸡肋奉尊拳，莫著阳秋在皮里。",
      "此语如何可便参，聊供山僧一笑喜。"
    ]
  },
  {
    "id": "2e89e4208c67075a10d52edf0a37232b",
    "title": "题齐安新刻雪堂图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "名驹汗血久不闻，天遣两苏空马群。",
      "当时二十出西蜀，已说贾生能过秦。",
      "玉堂词翰不起草，建隆以来能几人。",
      "功名后世只忠谠，流落一生常苦辛。",
      "心知才大难为用，小折波涛入嘲弄。",
      "偶结江边一把茅，来作黄州十年梦。",
      "劝君慎勿剪柔柯，雪堂杨柳公亲种。",
      "扁舟夜入赤壁江，手持杯酒酹周郎。",
      "酒醒月落赋已就，东方欲白天相将。",
      "迩来不知谁好事，尽写公诗画图里。",
      "短轴虽在人已亡，空著江波接天起。",
      "浮云灭尽名不磨，千古长流似江水。"
    ]
  },
  {
    "id": "2e89e4208c67075a2462860befcfa842",
    "title": "蝇馆晨起效柳子厚",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "拂席坐清晨，幸脱尘事窘。",
      "闲焚石鼎熏，细诵华严品。",
      "从迷索初心，悟意嗟岁晚。",
      "庭芜日延蔓，零落费锄垦。",
      "何当略边幅，乃或穷奥阃。",
      "馀年倘无恙，愿就一廛隐。",
      "悠悠藉至言，廓廓穷妙本。",
      "会须师瞿昙，未足慕嵇阮。"
    ]
  },
  {
    "id": "2e89e4208c67075afafa59b2fa1c9f55",
    "title": "敕局晨入效柳子厚",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "朝阳下屋角，白露收莓苔。",
      "苍黥知我至，钩帘唤风回。",
      "破晓中庭花，时傍修竹开。",
      "事简吏亦暇，日高官未来。",
      "取我囊中诗，炷香拂轻埃。",
      "所恨诸公间，疲驽愧非才。",
      "敲茶惊午梦，共瀹风前杯。",
      "支颐坐昼寂，细影移高槐。",
      "斯须各回鞭，跨鞍尚徘徊。",
      "虽非大三昧，亦号小蓬莱。"
    ]
  },
  {
    "id": "2e89e4208c67075abac14c79e3e5eb25",
    "title": "木鱼歌和碧岩子",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋蟾欲落霜满屋，道人悬鱼击刳木。",
      "谁将发发水边声，惊断齁齁鼻中曲。",
      "此生自是在家僧，便恐个中缘已熟。",
      "安得华鲸吼夜廊，去趁云堂五更粥。"
    ]
  },
  {
    "id": "2e89e4208c67075a7f1016479a7aa6a3",
    "title": "刘",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "秋雨平欺玉川屋，向晓寒窗风撼木。",
      "道人闲作木鱼歌，使君肯和无弦曲。",
      "枯鱼剥啄渠自鸣，客梦依稀我方熟。",
      "此身安得在蕲州，去觅君家咄嗟粥。"
    ]
  },
  {
    "id": "2e89e4208c67075a7f1016478751a8ae",
    "title": "刘",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "五更木鱼鸣绕屋，唤起乌衣晓登木。",
      "敲残千叠万叠声，乱尽长清短清曲。",
      "天边孤月犹复明，世上黄粱欲炊熟。",
      "老人虽起亦何营，但饮南窗一杯粥。"
    ]
  },
  {
    "id": "2e89e4208c67075a008a33320d233db9",
    "title": "次韵庭藻与陈相之李子至定寻梅之约见示",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "西湖三见青春面，无人共醉山间梅。",
      "晚逢诗老看古雅，如入周庙观山罍。",
      "我所思兮在何许，昔望长江隔淮楚。",
      "三月春前始识君，倚杖看花听君语。",
      "我今欲赴同襟期，老情可得如年时。",
      "清欢既少饮不足，枯肠欲尽诗应迟。",
      "衣冠此地多佳客，相逢四海无南北。",
      "天将此乐付公等，一枝方访春消息。",
      "老夫老矣何能为，折花梦作春山归。"
    ]
  },
  {
    "id": "2e89e4208c67075a3a71d14b441aa73c",
    "title": "次韵庭藻折梅怀周秀实",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "风流扫地难挽回，二老人物似苏梅。",
      "时从花底饮落雪，醉卧沙头双玉罍。",
      "平时交分心相许，晚岁相思各秦楚。",
      "孤山篱落固依然，纵有此花无此语。",
      "周郎别去当有期，归来不复如瓜时。",
      "天应知客颇有恨，花亦忆君尚未迟。",
      "我游东吴身是客，梦到江南与江北。",
      "安得马背如孤鸿，万里从君聊一息。",
      "只今春草还萋萋，会须急唤王孙归。"
    ]
  },
  {
    "id": "2e89e4208c67075a93820d7413bf07ad",
    "title": "次韵庭藻追记去岁与余游西湖舟中闻火而归",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "漫郎移舟入小回，醉著幅巾歌落梅。",
      "老夫但倚紫藤杖，袖手耻看黄金罍。",
      "忽漫相逢遽如许，醉后高谈俱楚楚。",
      "百尺君卧元龙楼，醇酎我羞公瑾语。",
      "从来悲乐难预期，人生快意能几时。",
      "红光属汉势未已，短艇掠水归嫌迟。",
      "只今俱是京尘客，君居巷南我巷北。",
      "天寒饥饿不出门，遣骑时来问消息。",
      "江边久客知何为，白头拾遗徒步归。"
    ]
  },
  {
    "id": "2e89e4208c67075ad2956def46aa68f6",
    "title": "蔚",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "山云未成雨，敛藏方寸间。",
      "会当不崇朝，一雨膏人寰。",
      "人言隐雾豹，依约在南山。",
      "试从管中窥，何止见一斑。",
      "人生患无才，富贵天岂悭。",
      "二士伟人物，万里来间关。",
      "行陈治安策，遂拜咫尺颜。",
      "岂容十里湖，长吟对烟鬟。",
      "愿君如鸾鹄，摩霄共追攀。",
      "云出豹亦变，何止铜与纶。",
      "举首望长途，分当落榛菅。",
      "鹏飞君方高，鸟倦我亦还。"
    ]
  },
  {
    "id": "2e89e4208c67075afcc13647b51aa59a",
    "title": "睡馀赋东墙雪竹",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "饱食枕方便，过午茶未杵。",
      "拨火理残香，倚窗翻故楮。",
      "寻我东墙隅，枝筇散腰膂。",
      "朔风寒萧萧，修竹静楚楚。",
      "枝头雪犹在，秀色乃如许。",
      "竹固不受寒，岂但不受暑。",
      "老翁日日来，相期伴君语。",
      "谁能与俗人，昵昵作儿女。"
    ]
  },
  {
    "id": "2e89e4208c67075a8c69b7a8b1dd60ac",
    "title": "四圣观后山亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "附山结真祠，朱门照湖水。",
      "湖流中入池，秀色归净几。",
      "风帘邃旌幢，神卫森剑履。",
      "清芬宿华殿，瑞雾蒙玉扆。",
      "仿佛还神京，想像轮奂美。",
      "祈年开新宫，祝釐奉天子。",
      "良辰复难会，岁暮得斯喜。",
      "况乃清樾中，飞楼见千里。",
      "云车倘可乘，吾事良已矣。",
      "当赋远游篇，未可回屐齿。"
    ]
  },
  {
    "id": "2e89e4208c67075abc7ec7649baf03b1",
    "title": "次韵伯远梅花",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "徐侯顿朱墨，岂复知花时。",
      "美人忽含笑，临镜窥涟漪。",
      "朝来摩两眼，喜作云雾披。",
      "须烦春草句，咏此玉雪枝。",
      "小窗惜无人，共赏林下姿。",
      "毛褚二三子，亦足相遨嬉。"
    ]
  },
  {
    "id": "2e89e4208c67075a5fbc9e7576172736",
    "title": "七闽山中竹皆有实多至万斛民赖以食岁且不饥作乐府短歌以纪异事将以俟采诗者择焉盖诗人之职也",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "七闽山中地不足，往往连山暗修竹。",
      "今年是处生竹花，竹米登囷日千斛。",
      "大家炊饭饷田夫，小家作糜饥饫腹。",
      "官虽赋田无上地，民不扶犁得中熟。",
      "福唐太守不敢藏，青版成囊献黄屋。",
      "黔黎鼓腹慰天心，宣付汗青书日录。",
      "山中父老雪满头，何曾眼见天雨粟。",
      "漫将葆旅属珠星，谁问庙堂调玉烛。",
      "人言丹凤餐竹实，玉粒先来自山谷。",
      "会见双飞入建章，万年枝并看鸾宿。"
    ]
  },
  {
    "id": "2e89e4208c67075aed7fade5b9bbdca1",
    "title": "罂粟将成",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "庾郎十饭九不肉，家无斗储饭不足。穷儿朝来忽乍富，墙下千罂俱有粟。",
      "只今锦烂花争妍，想见云翻釜初熟。一饮醍醐生玉池，再饮沆瀣充朝饥。",
      "味虽似淡中实美，暖能扶老甘归脾。黄粱岁割一万斛，谩饲谷伯如猪肥。",
      "君不见蛾眉仙人家海涯，自种紫芋羹蹲鸱。尚说人间无此味，天酥酡固不可知。",
      "愿借东坡玉糁句，题作此窗罂粟诗。"
    ]
  },
  {
    "id": "2e89e4208c67075a5c320fa9fbb46607",
    "title": "次韵鲍仲山官居临大池傍鲍题以协趣取谢宣城所谓后协沧洲趣之句也",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "参军诗古清而臞，清瑶绕屋分西湖。",
      "长安城中开八陌，心知此地人皆无。",
      "草阁波平少傍舍，卧看晴沙鸟飞下。",
      "眼无公事儿自痴，句有澄江官颇暇。",
      "吾生已老心怀羞，为饥索米亦有求。",
      "闻君稍动谢守趣，令我转忆江南洲。",
      "诗成况复终少味，五字故坚不知畏。",
      "可怜未识故将军，应似当年灞陵尉。"
    ]
  },
  {
    "id": "2e89e4208c67075a434f2cc5e942f635",
    "title": "次韵仲山再示协趣韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "青衫老吏骨亦臞，身游魏阙心江湖。",
      "眼看白发不胜数，梦绕故乡何日无。",
      "况我携家得官舍，背水开门故墙下。",
      "不见湖光意阙然，欲唤归舟心未暇。",
      "一闻羞处令人羞，人生如此当何求。",
      "春动飞来属玉起，无人貌得河中洲。",
      "我生嚼蜡元无味，鲍谢诗高心独畏。",
      "西风长怨草虫秋，自笑酸寒溧阳尉。"
    ]
  },
  {
    "id": "2e89e4208c67075ad2e27c1940cc3107",
    "title": "次韵仲平喜雨二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "旱欲流金水欲裂，百千火聚作此热。",
      "秋风忽送雨一犁，应念田夫汗流血。",
      "庙堂调烛随弛张，五色线补虞帝裳。",
      "书生拟作丰年颂，临窗弄笔鬓如霜。"
    ]
  },
  {
    "id": "2e89e4208c67075ad2e27c19324e4f10",
    "title": "次韵仲平喜雨二首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "田作何郎炊饼裂，饮冰不救中肠热。",
      "千山云路鸟欲飞，六月行人驹汗血。",
      "风师偃旆那复张，雷师鞭雨沾帷裳。",
      "雨中仿佛云子香，行看玉粒秋饱霜。"
    ]
  },
  {
    "id": "2e89e4208c67075ada8d40dd4870f48b",
    "title": "次韵孙子绍判院喜雨之作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "丰隆欲鞭车，风伯不借便。",
      "我欲讼风伯，云意亦复变。",
      "帝命谁敢迟，民事那可缓。",
      "油云始肤寸，崇朝忽弥漫。",
      "深忧轸渊衷，冻雨洗霜霰。",
      "知谁挽银河，倾泻落天半。",
      "喜气同雨来，孙郎语良健。",
      "应怜占籍者，就食免流转。",
      "天子坐法宫，斯民乐芳甸。",
      "云山倘可寻，野水不辞乱。",
      "幽人得新凉，妙作寄三叹。",
      "君锋不可当，我复那能殿。"
    ]
  },
  {
    "id": "2e89e4208c67075ae56acf47320fbea5",
    "title": "钱塘初见黄爵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "侬家大江东，黄爵家江西。江东黄爵不忍吃，江西黄爵贱如泥。",
      "赤罂封口上有印，白绵卧酒中含脂。君不见浯口漫郎真漫仕，万事平生不如意。",
      "一囊红粟不一咽，千里苞苴谁复寄。",
      "有时鲑菜念故乡，并刀落脍思饱霜。青龟未堪聊入俗，黄爵那知亦渡江。",
      "时平漫说尔可咀，击鲜谁遣今得尝。",
      "残杯欲尽客欲去，臛雁烹鱼岂论数。酒闻风味不可名，惟有此郎难著句。",
      "九原谁唤儋耳翁，添入当年老饕赋。"
    ]
  },
  {
    "id": "2e89e4208c67075a5ecdaf12da227beb",
    "title": "次韵杨吉老秋怀古风",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "相思复相思，一别遽如许。",
      "相望隔参商，相期邈秦楚。",
      "溯洄愿从之，道路长且阻。",
      "道阻不足忧，岁暮心独苦。",
      "踏车缫丝娘，头绪几千缕。",
      "寒螀声酸嘶，入我肺与腑。",
      "自我之来思，悠悠六寒暑。",
      "赖此同社郎，清风生玉麈。"
    ]
  },
  {
    "id": "2e89e4208c67075a35a55cad51e80755",
    "title": "题吸川亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "三峰拥中州，二水俱北汇。",
      "状如吸川鲸，有屋负鲸背。",
      "主人颂酒德，量与刘阮对。",
      "会令百川流，入我三尺喙。",
      "回视瓮间人，无乃真鼠辈。",
      "天风驾鲸波，风静水可爱。",
      "想当持翠螺，时依太白酹。",
      "尔曹固何知，此意有君在。"
    ]
  },
  {
    "id": "2e89e4208c67075a00bb6a35cc7714f4",
    "title": "题控鳌亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "神仙邈何许，仿佛在中天。",
      "弱水不可渡，况乃风引船。",
      "六鳌戴三山，来此知何年。",
      "上有百尺楼，缥缈翔飞烟。",
      "平生持巨钓，一举遂可连。",
      "以手控六鳌，于此相周旋。",
      "可恨世俗眼，未识方壶仙。",
      "绝境不可到，望望空惘然。"
    ]
  },
  {
    "id": "2e89e4208c67075a10d9d84a59b3e329",
    "title": "虚飘飘",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "虚飘飘，虚飘飘，姮娥临月榭，神女渡仙桥。风撼花浮水，霜吹叶落条。",
      "飞云转眼下三峡，密雪满空来九霄。虚飘飘，虚飘飘，比人生命犹坚牢。"
    ]
  },
  {
    "id": "2e89e4208c67075a7e9af89c01ce9883",
    "title": "次韵庭藻韩园燕集",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "故老归来有乔木，更结飞楼绕湖绿。",
      "城南去天无尺五，中有人间几岩谷。",
      "骅骝晓踏金谷园，花边立马丝竹喧。",
      "金屈卮行碧落酒，绣罗襦醉双纹鸳。",
      "吴姫遗钿客堕帻，白眼举觞天宇窄。",
      "春深别馆花如烟，藉草传杯地为席。",
      "君居当东我复西，莫嫌酒涴身上衣。",
      "遥知第五桥边路，桐叶题诗人未归。",
      "明朝雨骤风苦恶，残榼虽存不堪酌。",
      "更须拭眼到风篁，急呼海棠偿旧约。"
    ]
  },
  {
    "id": "2e89e4208c67075ad175cad2cda7f2f5",
    "title": "再和庭藻韩园之作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "雨后斜阳乱森木，湖上山青河水绿。",
      "将军一色种桃花，锦帐红丝裹山谷。",
      "人生莫爱归田园，结庐人境无人喧。",
      "何如功成销金甲，雨中看浴银塘鸳。",
      "长安黄尘没乌帻，归来横改一窝窄。",
      "何如载酒作醉眠，田父时来与争席。",
      "春风欲起春日西，花下跨鞍花满衣。",
      "恨无龙眠老画手，写作诸郎联骑归。",
      "竹坡有酒亦不恶，客无可人时自酌。",
      "君怜羁客倘见呼，来岁西归有新约。"
    ]
  },
  {
    "id": "2e89e4208c67075ade4d12c35d03a574",
    "title": "题陈公悦足轩",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "饥人未食长流涎，芋魁作饭腹果然。八珍九鼎纷满前，鼎中一脔不下咽。",
      "吐而去之惟欲眠，贪夫嗜利绝可怜。牙箸落手喜若颠，家有窟郎无数钱。",
      "跨州连陌空多田，千头万尾不当缘。高台未倾金碧鲜，客食不下日十千。",
      "弃祸忽起踵复旋，利激奴辈非关天。太邱诸子图画传，元方季方两联翩。",
      "元也作诗如涌泉，高歌大笑倾四筵。只今为郎近日边，季也勇退高腾骞。",
      "结庐庇雨无馀椽，栽花移竹今几年。种谷只取田一廛，鸡肥酒熟客可延。",
      "人生安分作当捐，眼前取足须随缘。倩营菟裘将老焉，伯氏欲挂神武冠。",
      "归作两翁相对间，政看宝带黄金悬，未可便情诗盟寒。"
    ]
  },
  {
    "id": "2e89e4208c67075a3949b676c2e5b4b2",
    "title": "次韵章季常饮冰长句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "九衢乌帽吹尘沙，心知痼疾无烟霞。",
      "病眼不禁书叶遮，岁月逝已空吁嗟。",
      "故乡日远老日加，无地可种青门瓜。",
      "几年尘甑儿女哗，强吟冰柱哦雪车。",
      "长安城中十万家，绿蒲朱笼来迩遐。",
      "挥金截玉争矜夸，御府诏赐珍复嘉。",
      "金盘璀璨无疵瑕，章郎文采如景差。",
      "便恐馀子俱公邪，故遣丽句开天葩。",
      "语胜未必甲丰华，深山穷谷寒无涯。",
      "一读尽噤池中蛙，老人昼卧横乌纱。",
      "举杯随分浮水花，饮甘欲借归齿牙。",
      "千金难买官焙茶，百金未尽先藏叉。"
    ]
  },
  {
    "id": "2e89e4208c67075afa517b2e62148ee8",
    "title": "次韵仲平去恶木葺新轩一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "自我来东吴，窃食偷燕闲。",
      "颓檐赋官居，漏雨穿屋山。",
      "有如朐䏰虫，盘屈沮洳间。",
      "入门儿女愁，出门车马喧。",
      "年来得新巢，易地稍立言。",
      "短墙蓬藋蒿，颇亦费剪芟。",
      "视公有华屋，未敢窥其藩。",
      "恶木屏除翳，云山借空观。",
      "郎曹二三公，相过缀游观。",
      "清吟屡刻烛，夜语常更端。",
      "但恐陈太邱，开窗纳晴川。",
      "定复讥中郎，寸碧瞻孱颜。",
      "两家合争雄，人物俱翩翩。",
      "不如醉明眸，堕马倾低鬟。",
      "付此百年事，试作一笑看。",
      "我如云水僧，故乡未言还。",
      "安得从杖屦，婆娑共跻攀。"
    ]
  },
  {
    "id": "2e89e4208c67075a565d16553fee17f9",
    "title": "晚集江园会者五人黄叔鱼林平父黄文若刁黄叔与仆也以暝色带飞鸟为韵余得色字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "少小谋一邱，老大犹未得。",
      "幽园固佳处，入眼自叹息。",
      "赖此千载人，相逢共京国。",
      "追凉坐花阴，持杯饮湖色。",
      "斜阳入疏林，晚色忽复逼。",
      "忽忽行语离，两别遂南北。",
      "日落未可归，山高更须陟。",
      "佳会岂易逢，莼鲙不须忆。"
    ]
  },
  {
    "id": "2e89e4208c67075a603ac031c6d9e49f",
    "title": "次韵仲平示曾庭坚侍御",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "曾侯为生廉易足，天与一居山绕屋。",
      "看山有味聊与娱，嚼蜡无情本非欲。",
      "子建波澜今尚存，断弦那用鸾胶续。",
      "会当踏月夜相过，曳我江心旧桃竹。"
    ]
  },
  {
    "id": "2e89e4208c67075a0ea577e4e0239cfa",
    "title": "次韵季共古意三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "艳女涂修眉，贞女重妇德。",
      "纷纷桃李花，岂复无颜色。",
      "争妍固可怜，落知不足惜。",
      "我欲采江蓠，怅望秋水隔。"
    ]
  },
  {
    "id": "2e89e4208c67075a0ea577e4628a59a0",
    "title": "次韵季共古意三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生结绸缪，捐情誓苍旻。",
      "恩爱那得长，故交不如新。",
      "蹭蹬迫岁晚，坎壈悲斯人。",
      "举世亦何有，知心繄夫君。"
    ]
  },
  {
    "id": "2e89e4208c67075a4dadc3522fac71e9",
    "title": "袁时良雾隐斋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "袁侯家多文，颇似班叔皮。",
      "厥后有仍云，文采如当时。",
      "流风今尚存，所恨世未知。",
      "一官事桁杨，相处似未宜。",
      "西斋附寒厅，花竹摇风枝。",
      "惟因有馀日，隐几哦新诗。",
      "愿君扫秋茶，决狱称吏师。",
      "何必大门闾，可使高轩驰。",
      "会当专北门，诰命司文词。",
      "斯文可华国，当代称羽仪。",
      "他时豹一斑，宁须管中窥。",
      "时来固有待，道在亦可斯。",
      "只今坐寒窗，相从叹兀谁。",
      "聊呼管城辈，文字相娱嬉。"
    ]
  },
  {
    "id": "2e89e4208c67075a5888b78992f67cdc",
    "title": "次韵子绍秋热望",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我欲蓐收回老火，乞雨天公殊未可。",
      "忍饥但复念壁立，回首谁能看甑堕。",
      "天将夜雨送秋来，可近书檠吾已惰。",
      "耕犁泽泽水涓涓，归买一廛犹不果。",
      "老翁何日在田间，君上青云应记我。"
    ]
  },
  {
    "id": "2e89e4208c67075adf7759b98126a614",
    "title": "九月二十四日试吏省舍雨中独坐终日是日诵阮嗣宗秋怀十七首因效其体",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "素秋倏欲杪，鹑火亦已中。",
      "霏微值零雨，黯淡悲西风。",
      "出庭落叶下，古木寒条空。",
      "何年琢翠巘，洞穴窥玲珑。",
      "岁久人迹绝，乱石拥前峰。",
      "稚松绝可怜，崛强榛菅丛。",
      "但恐岁欲晏，霜雪日夜浓。",
      "物理有变灭，人生苦龙钟。",
      "异哉清切地，兹焉得从容。",
      "聊为商声讴，独和寒窗虫。"
    ]
  },
  {
    "id": "2e89e4208c67075a5c32cc77a221e7ee",
    "title": "次韵仲平种金橘",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黄落江南尽蒲柳，金橘可曾眼中有。",
      "频年惯见小阿奴，万里来从洞庭口。",
      "吴中夏果争团栾，杨梅五月红欲然。",
      "后皇佳树最晚出，苍柯密叶垂青圆。",
      "万物因人作轻重，玉食供王当有用。",
      "琐才谁绿荔枝奴，结绶弹冠必王贡。",
      "驿使飞来无此实，吾皇盛德如帝乙。",
      "正林桃李知几何，草木簿中无品秩。",
      "山中移栽初种时，妙手封植公所施。",
      "他时饷我三百颗，更乞书尾苏州词。"
    ]
  },
  {
    "id": "2e89e4208c67075a871bb4c1047781f8",
    "title": "次韵子绍九日杜门",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "晚吹悲落叶，微云淡秋阳。",
      "幽花趁佳节，绿酒生寒光。",
      "秋物谁可人，木奴半青黄。",
      "想当持两螯，与客荐一觞。",
      "未须落乌纱，着屐登上方。",
      "池边木芙蓉，亦足醉流芳。",
      "醉辄遣坐客，醒复翻书囊。",
      "心远门常开，足适屦可忘。",
      "念我安得此，用卧秋日长。",
      "衰年迫蹇嵼，病力难取勷。",
      "昔与群少年，登山名跳梁。",
      "醉中看茱萸，尚忆故态狂。",
      "岁月挽不留，老大徒自伤。",
      "但念拜东野，相从日寻常。"
    ]
  },
  {
    "id": "2e89e4208c67075a70b55e5f6a488c47",
    "title": "绍兴十九年秋九月丙戌皇帝以太师益国公像御制赞文称载勋德命秘书省珍藏小臣备员史馆获预荣观再拜稽首赋诗二十韵上进",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "真人乘六龙，垂拱御八极。",
      "日月一照临，乾坤尽开辟。",
      "向来草昧初，庙议资玉食。",
      "当时无远谋，从事日锋镝。",
      "维师有尚父，端拜奏奇策。",
      "投戈休五兵，执玉朝万国。",
      "展寀礼太常，勒功归帝籍。",
      "异报旌殊猷，圣意益烜赫。",
      "御府传丹青，金匮秘东壁。",
      "天语粹尧谟，宸奎明宝墨。",
      "想当缄锦囊，喜色动咫尺。",
      "伊谁蒙此恩，从古所未识。",
      "在昔闻商宗，良弼梦天锡。",
      "惟肖得形似，审象劳刻画。",
      "凌烟与云台，辅佐亦努力。",
      "辛勤入图画，文字纪功德。",
      "何为得斯名，往往尽兵革。",
      "安能不战胜，有此旷世迹。",
      "谁持云汉章，雕镌付金石。",
      "千秋事明主，万世垂典册。"
    ]
  },
  {
    "id": "2e89e4208c67075a8eb5bb45780620c3",
    "title": "次韵子绍同黄超然诸公山中之作",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生丘壑意，往往老未决。",
      "煌煌金朱人，何尝树风烈。",
      "转战作蛮触，肝胆殊楚越。",
      "晚为林下游，如热就炎暍。",
      "不知谁尔嗔，自欲作此孽。",
      "诸郎名坐曹，十日忽已浃。",
      "竹舆走骎骎，山溜随活活。",
      "青山不相违，相见两欣悦。",
      "共赋临清流，班荆坐林樾。",
      "谁持步兵酒，相救文园渴。",
      "风啸苏门登，衣飘御风列。",
      "问酒挂百金，登高扶九节。",
      "况乃落星岩，似与世人别。",
      "尚想儋州翁，清诗散飞屑。",
      "遗迹倘可寻，斯游未宜辍。",
      "伟哉二三子，风姿各磊落。",
      "应怜老病足，无用饱刍秣。",
      "那得嘶北风，长歌唾壶缺。",
      "眼看磊落士，抗论自超拔。",
      "各鸣白玉珂，共上黄金阙。",
      "笑我不出门，与世无乃拙。",
      "长须夜光持，清澹两奇绝。",
      "咀味久益寒，牙类贮冰雪。",
      "谁当笑我起，着鞭追往辙。",
      "同乘一叶舟，共载西湖月。"
    ]
  },
  {
    "id": "2e89e4208c67075a3391e5faefc82d95",
    "title": "次韵仲平斋宿慧照",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "中郎自是廊庙才，平生忧国心如斋。太常章句十二万，说论不与心相乖。",
      "周王五礼久不作，后夔八音今复谐。君不见周南留滞汉太史，夜瞻爟火空兴怀。",
      "朱弦且可奉祠事，画舸未用思清淮。行当入对青琐闼，可但走马章台街。",
      "持竿我欲钓烟水，岁晚黄帽仍青鞋。诸公方蒇太平事，翁也漫作优人俳。"
    ]
  },
  {
    "id": "2e89e4208c67075a1f54b76843ac647b",
    "title": "次韵仲平陈郎中孤山见梅用黄法曹旧",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "绿发朱颜日枯槁，心向梅花两倾倒。",
      "谁知更有少陵翁，江上情多被花恼。",
      "三年家住孤山下，玉树濒湖得春早。",
      "山高有月韵最胜，水近无风香亦好。",
      "凌霜我欲念花寒，对酒花应怜客老。",
      "孤芳一别今几时，更恐山林迹如扫。",
      "罗浮欲入梦成空，遗恨此生常草草。",
      "醉挽芳条欲问谁，满挹清樽酹碧昊。"
    ]
  },
  {
    "id": "2e89e4208c67075a14512607a89b55cf",
    "title": "次韵陈郎中再赋孤山梅",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "南枝先回北枝槁，玉山谁向花前倒。",
      "庾郎已老怕愁多，何郎怜花为谁恼。",
      "今年冬温得雪迟，西湖地胜着花早。",
      "旧时处士作诗处，篱落横枝为谁好。",
      "清霜着树月满枝，白雪堆花门不扫。",
      "丽句谁能铁石肠，赖有广平文独老。",
      "借令一笑有馀妍，赋此新诗不须草。",
      "归寻手种桃李花，痛剪繁枝投有昊。"
    ]
  },
  {
    "id": "2e89e4208c67075a503c84ed833c41ef",
    "title": "郊祀前二日雪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "嶰竹吹新阳，端门飞晚雪。",
      "忆随侍祠官，走贺屐齿折。",
      "帘垂白玉楼，风度苍龙室。",
      "斋殿宿皇舆，修廊向鸣玦。",
      "寒风吹忽散，万象森可阅。",
      "星言催夙驾，天仗含璧月。",
      "圣心有忱诚，天意有施设。",
      "谁为白雪歌，入奏黄金阙。"
    ]
  },
  {
    "id": "2e89e4208c67075a60688fe8b5974c77",
    "title": "腊月尾雪意甚浓欻复开霁",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "晓来丰隆车，屡却羲和辙。",
      "雪意满江天，云山绕宫阙。",
      "冰花剪欲坠，乱絮飞复歇。",
      "娉娉腊前梅，天寒亦高洁。",
      "羞随小桃枝，献岁取俗悦。",
      "应留玉树姿，相伴寒江雪。",
      "含情若有待，此意何由说。",
      "安得孤山图，画此两奇绝。"
    ]
  },
  {
    "id": "2e89e4208c67075a405ba22593fb41d9",
    "title": "后数日始得薄雪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "残腊不附火，冬温渠堪说。",
      "身疑在炎方，隆冬有馀热。",
      "天公费许力，酝此一薄雪。",
      "草青先得春，麦短未濡蘖。",
      "因风始空蒙，着地忽滴歇。",
      "人生亦复尔，过眼倏变灭。",
      "谁能将空花，认有作嗔悦。",
      "急须营一杯，烂醉梅上月。"
    ]
  },
  {
    "id": "2e89e4208c67075ac35ab9d8ff6b30ea",
    "title": "次韵季共大雪早游竹阁书所见",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "忆昔司酒毋，濒湖赋官屋。",
      "颇如贺知章，上疏得湖曲。",
      "诗虽竟坐穷，天亦稍从欲。",
      "三年看飞雪，万岭琢寒玉。",
      "有时横轻舠，不敢唾净绿。",
      "但当忍涕洟，岂不念安燠。",
      "是时走绯衣，荷担晚相逐。",
      "坚冰凿涸阴，推日在北陆。",
      "收藏备赐颁，功用等神速。",
      "归来阅空庭，玉立僵冻木。",
      "青灯照诗肩，屡作龟颈缩。",
      "高轩客谁过，寒瓮酒空熟。",
      "只今古城隅，回望苍山麓。",
      "崎岖失岩岫，红腐困饘粥。",
      "王郎飞晓骖，此意知有属。",
      "文怀断弦悲，当倩鸾胶续。",
      "话客想回舟，敲门亦看竹。",
      "恨无摩诘手，风姿写幽独。",
      "忆君肠九回，得意日三复。",
      "平日交游尽，如子一夔足。",
      "他时追汗漫，便可摆拘束。",
      "人生何自苦，成败棋一局。"
    ]
  },
  {
    "id": "2e89e4208c67075afb30d883c9dfca16",
    "title": "次韵季共再赋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "寒深方闭门，雪重忽满屋。",
      "谁能起僵卧，赖此阳春曲。",
      "曲高虽和寡，喜甚得所欲。",
      "心知夜光珠，大胜暖花玉。",
      "歌君窈窕词，侑我荔枝绿。",
      "颇疑蜗牛庐，忽作驼裘燠。",
      "穷儿偶作富，贫固不待逐。",
      "我老况才尽，文字羞二陆。",
      "上水船苦迟，脱手弹惊速。",
      "寒如猬张毛，痴类乌栖木。",
      "儿时弄笔手，老欲袖间缩。",
      "打窗听悉窣，坐睡便清熟。",
      "瞑想西湖雪，已没孤山麓。",
      "那知公是时，洗钵饭僧粥。",
      "灞桥风雪驴，并酌不相属。",
      "政如冠上貂，难使狗尾续。",
      "病骨尚畏寒，少待吹嶰竹。",
      "春山走倭迟，呼客慰穷独。",
      "新游亦不恶，旧观疑可复。",
      "欢知当有馀，饮岂叹不足。",
      "述作付陶谢，囊囊归自束。",
      "相从笑痴儿，日暮方生局。"
    ]
  },
  {
    "id": "2e89e4208c67075afb30d8835f0eb85e",
    "title": "次韵季共再赋",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "住作山中居，懒甚不出屋。",
      "谁知五斗腰，须用作钩曲。",
      "索米无如何，问舍岂不欲。",
      "空怀西溪鱼，红鳞脍寒玉。",
      "不知坐中山，修眉为谁绿。",
      "敝裘裹粗缯，随分了寒燠。",
      "傥忍作海夫，虽臭亦可逐。",
      "如其不能然，未可叹沉陆。",
      "此事谁当论，唾面恐自速。",
      "如君秀芝兰，非世闲草木。",
      "交盖久已倾，谈舌未易缩。",
      "不知人谓何，此念吾已熟。",
      "年来有新游，妙语敌岳麓。",
      "县知南屏谦，颇为调茗粥。",
      "何人馀羊羔，金帐意有属。",
      "浅斟醉模糊，低唱声断续。",
      "谁同白傅春，楼下雪中竹。",
      "更题竹上诗，伤神想幽独。",
      "但恐世间求，此乐未容复。",
      "况乃籋云姿，自是千里足。",
      "行看锵八鸾，何止刍一束。",
      "应怜老病翁，短发悲曲局。"
    ]
  },
  {
    "id": "2e89e4208c67075ad0feece756bd3df7",
    "title": "时宰生日诗六首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "后皇开玉堂，仙官俨成列。",
      "奕奕峨长缨，珊珊鸣佩玦。",
      "中有一真仙，容华灿冰雪。",
      "维时值中原，格斗弥岁月。",
      "帝命下抚摩，聊用究施设。",
      "王纲坠莫举，独以一手挈。",
      "至言等药石，黔黎尽生活。",
      "帝曰伊谁能，何以报殊烈。",
      "爵之白玉浆，奏以云门阕。",
      "徘徊上璇穹，千秋拱云阙。"
    ]
  },
  {
    "id": "2e89e4208c67075ad0feece739b83b22",
    "title": "时宰生日诗六首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "轩皇出御世，垂拱坐法宫。",
      "时闻康衢间，处处歌儿童。",
      "霓旌旋羽盖，问道来崆峒。",
      "天师广成子，道实与帝同。",
      "一言忽相契，四海俱同风。",
      "天师初何言，涿鹿未为功。",
      "盖以清净福，下浃寰区中。",
      "君臣俱好生，自然格苍穹。",
      "天道本好还，报以归其躬。",
      "一千二百岁，此寿何由穷。"
    ]
  },
  {
    "id": "2e89e4208c67075ad0feece72b219151",
    "title": "时宰生日诗六首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "南山一何高，山高亦何有。",
      "上有摩霄松，苍虬立盘纠。",
      "下有千岁芝，食之令人寿。",
      "挽之为天枢，循环转维斗。",
      "紫宸傍七星，坐阅几晚昼。",
      "帝以殿厥居，山龙垂衮绣。",
      "后皇植巨木，载物见坤厚。",
      "用以抟洪钧，功乃周宇宙。",
      "才大用固难，德盛功亦懋。",
      "社栎其何颜，繁柯日滋茂。"
    ]
  },
  {
    "id": "2e89e4208c67075ad0feece756013386",
    "title": "时宰生日诗六首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "凤管吹新阳，夙驾款寒谷。",
      "銮车次原庙，阴云立纷覆。",
      "皇天倏开霁，羲驭亦返轴。",
      "明庭朝百灵，云韶奏新曲。",
      "天神下璇穹，精意俨森肃。",
      "霜华洁雕俎，夜寂响鸣玉。",
      "燎烟升紫坛，龙旗护黄屋。",
      "齐明坐宣室，肸蚃来万福。",
      "大沛均四方，穆穆熙庶俗。",
      "熟知廊庙功，一德天所烛。"
    ]
  },
  {
    "id": "2e89e4208c67075ad0feece75382dcfa",
    "title": "时宰生日诗六首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "晏婴昔事齐，颇作君臣乐。",
      "魏绛欲安晋，赐乐乃备作。",
      "区区二小国，功利亦云薄。",
      "舜德本好生，皋夔坐酬酢。",
      "朱干舞堂陛，彩凤翔寥廓。",
      "大哉廊庙功，礼文灿交错。",
      "登歌奏郊社，率土被和乐。",
      "仁声沦肌肤，有识自忻跃。",
      "四海悉归仁，大信初不约。",
      "不拍洪崖肩，寿亦等山岳。"
    ]
  },
  {
    "id": "2e89e4208c67075ad0feece78f80ef3d",
    "title": "时宰生日诗六首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "太极肇两仪，君臣亦爰分。",
      "风后力牧来，于今几何人。",
      "中古称伊周，当代知无伦。",
      "公功出其上，未易今昔论。",
      "功固未易论，报亦难具陈。",
      "杰阁标盛德，备燕昭庸勋。",
      "丹青绘缣素，奎画形丝纶。",
      "凌烟古亦有，兹实所未闻。",
      "何劳不罗拜，金猊祝炉芬。",
      "永相天自许，耆寿尊师臣。"
    ]
  },
  {
    "id": "2e89e4208c67075a5d8a5fe30c2f3795",
    "title": "次韵子绍腊雪书事",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "君莫爱广寒殿冷月姊归，夜乘白凤空中飞。何如长安城中千门万户雪，玉皇后阙人间稀。",
      "明年王春月书正，瑞麦垂黄腊前应。衮衣丞相穆天縡，白发野人歌圣政。",
      "吾生老矣直宜休，此心欲话谁当酬。短犁青帽耕雪垄，破晓何时归饭牛。",
      "诵君新诗如七发，酒酣起舞耳亦热。满夜方伴月婵娟，开户不知风凛冽。"
    ]
  },
  {
    "id": "2e89e4208c67075a80db311e38f858a0",
    "title": "季共置酒酒间出龙眠数马以示坐客最后出起云妙甚为赋长句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "君侯酌客黄金杯，六龙下食慈明催。",
      "醉开画苑出天马，远自大宛西极来。",
      "起云礧碨最后出，真龙八尺高崔嵬。",
      "青天欲雨雨未作，怒云泼墨乌成堆。",
      "长鸣自怪两耳立，路转欲从双镫回。",
      "王良造父眼未识，骅骝骕骦天与才。",
      "朝从燕代暮南粤，万里一息何辽哉。",
      "公今此画何处得，外家中郎李公客。",
      "人间英物有护持，世上丹青少颜色。",
      "双花蜀锦青丝囊，还公此画公须藏。",
      "天寒夜半黑风起，邂逅恐逐飞云翔。"
    ]
  },
  {
    "id": "2e89e4208c67075af99a0d846e34f366",
    "title": "韩干画郭家师子花此画本江南故家",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "神驹堕地无渥洼，象龙不复来流沙。",
      "开元画手老韩干，为作郭家师子花。",
      "当年故物不堪看，踣铁四蹄俱脱腕。",
      "英姿逸态犹精神，仿佛风鬃血流汗。",
      "龙眠画足不画蛇，意象异世同一家。",
      "由来四大各假合，得此三昧无等差。",
      "中郎名高自年少，画工如山不同调。",
      "人间意气惊薾云，笔下风流尔得妙。",
      "王家人物小安丰，作诗论画公所同。",
      "一洗万古凡马空，九原谁唤杜陵翁。"
    ]
  },
  {
    "id": "2e89e4208c67075aad3b4732e9af5c2a",
    "title": "季共以师子花见借作诗归之而报甚宠且言隆近为余作数马奇甚乃作此诗以见愿借之意",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "画史俗士非画者，支郎好马能画马。",
      "为君肯作数骅骝，班郎应歌天马下。",
      "前人妙笔俱绝伦，后人骨冷唤不闻。",
      "试借云衢千里足，洗我眼中凡马群。"
    ]
  },
  {
    "id": "2e89e4208c67075a50c6b906d57fb24b",
    "title": "季共以隆师四马见示后三日作长句以归之",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "少陵说马谁擅场，老韩曹霸江都王。",
      "只今传法谁得妙，支郎为爇龙眠香。",
      "沙平草细春日长，何人识此真乘黄。",
      "归君蓬斋君卷藏，似君千里方腾骧。"
    ]
  },
  {
    "id": "2e89e4208c67075a30163cef448811e6",
    "title": "河伯小史白事歌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "冯夷宫中地无土，五更排衙朝击鼓。",
      "大官拥旆呵马归，小史白事当前语。",
      "自言赋命颇奇穷，一生自足风波苦。",
      "船须把缆始敢放，雾可藏身亦时吐。",
      "防危虑患岂不至，往往不知遭网罟。",
      "河神笑谓小史言，祸福不计愚与奸。",
      "恢恢天网自不失，琐琐尔曹何足论。",
      "小史速退卷舌走，顾视俦列图前奔。"
    ]
  },
  {
    "id": "2e89e4208c67075af5556bc9d87a1472",
    "title": "次韵季共蓬斋新梅",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "王郎巧催花，妙语起槁枯。",
      "譬如返魂香，能使死者苏。",
      "诗成花亦开，小草时卷舒。",
      "颇如风前柳，胜韵花中无。",
      "蓬斋姑射仙，不待折简呼。",
      "芳姿倚醉玉，未用须人扶。",
      "自君作周旋，此德良不孤。",
      "移根始山中，一笑烦王都。",
      "坐令桃李花，浅俗皆凡夫。",
      "棐几滑以净，云窗窈而虚。",
      "酽白夺寒雪，软红空九衢。",
      "我久离山中，问花今何如。",
      "殷勤培弱干，何日课獠奴。",
      "于花苟得计，于我亦何愚。",
      "此意倘复遂，瘦地良可锄。",
      "诵君种花句，抚卷长嗟吁。"
    ]
  },
  {
    "id": "2e89e4208c67075a97bbd654cacadbe0",
    "title": "次韵范元卿题友山堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人间南北无同异，四海苍生俱一世。",
      "借令卖友取封侯，一掷成卢亦儿戏。",
      "东平风度人所难，不将白眼看青山。",
      "少年结客知无益，老唤南山相与闲。",
      "人情自是有新故，相好乃能保朝暮。",
      "故人落井已下石，红袖弹筝未移柱。",
      "玉峦排秀天清明，乱峰入眼心先倾。",
      "向来刎颈或蹀血，此地一笑终忘形。",
      "平生爱山心愿见，喜色津津应满面。",
      "宁愁偃蹇不受招，一鹗孤飞谁可见。"
    ]
  },
  {
    "id": "2e89e4208c67075acccb9de9d54f76a9",
    "title": "无住庵主为余写真报之以诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "骅骝固绝足，韩干真画者。",
      "傥欲万口传，当画千里马。",
      "吾才如跛鳖，子不解腾跨。",
      "初无籋云姿，何劳人摹写。",
      "支郎妙人物，名声遍日下。",
      "事苟不当急，操笔有用舍。",
      "一逢菘韭翁，终安陋朴野。",
      "无盐元自丑，强欲相纷赭。",
      "至技不可名，厚意徒久假。",
      "我欲报之诗，有作非大雅。"
    ]
  },
  {
    "id": "2e89e4208c67075a1f90cb9b0c92eb30",
    "title": "寄题强",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "使君如冰壶，不受古俗尘。",
      "何为解豸冠，濯发天地津。",
      "开门纳沧波，自与云水亲。",
      "知谁分清流，照此千载人。"
    ]
  },
  {
    "id": "2e89e4208c67075a1f90cb9b65297fba",
    "title": "寄题强",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "濯缨须沧浪，弹冠必新沐。",
      "昏昏不可受，皓皓亦易辱。",
      "借令困一尘，未易涴冰玉。",
      "勿从渔父谈，恐自成窘束。"
    ]
  },
  {
    "id": "2e89e4208c67075aaf31ef7918a4e368",
    "title": "送孙求仁官黄冈",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "黄冈古淮邦，其大不如斗。",
      "谁知隔岸山，万马日奔走。",
      "有数着诗人，此地实林薮。",
      "顷来当盛年，王公号贤守。",
      "三年江上杯，快饮竹楼酒。",
      "东坡营雪堂，始种坡前柳。",
      "至今有遗迹，过者为回首。",
      "后来老门生，词翰玉堂手。",
      "谪官茅三间，门巷无鸡狗。",
      "孙郎饱文艺，贫病亦已久。",
      "着履知有土，捉衿乃见肘。",
      "抱经官残州，一饱亦难偶。",
      "论文有馀日，为我访白叟。",
      "遗事倘可书，尚足寄衰朽。",
      "慎勿止寒温，作书问安否。"
    ]
  },
  {
    "id": "2e89e4208c67075a2895ce70ba830e38",
    "title": "次韵季共蓬斋夜坐三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "幽人怀故乡，夜坐听秋雨。",
      "耿耿不成寐，悽悽亦良苦。",
      "酒白应自斟，茶甘为谁煮。",
      "喜意入寒灯，诗成看花吐。",
      "乐饥焰短檠，玉虫缀钗股。",
      "当亦念衰翁，秋风卧何许。"
    ]
  },
  {
    "id": "2e89e4208c67075a2895ce7055b0d2fa",
    "title": "次韵季共蓬斋夜坐三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "寒斋秋意高，夜久群籁息。",
      "眼前无一尘，谁与共此席。",
      "平生乐虚旷，颇怪言不食。",
      "遥知高世意，仰面看屋脊。",
      "秋虫曾何知，悲鸣乱胸臆。",
      "君亦意不眠，佳月良可惜。"
    ]
  },
  {
    "id": "2e89e4208c67075a2895ce702e1c3c5f",
    "title": "次韵季共蓬斋夜坐三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "露井飞雕梧，碧月借秋色。",
      "颇闻遭鼠辈，恼睡成反侧。",
      "君岂劾鼠手，姑缓稿街磔。",
      "我亦见事惯，流年反多历。",
      "谁能与此物，更较胜负敌。",
      "一笑谓狸奴，无乃尔不职。"
    ]
  },
  {
    "id": "2e89e4208c67075a32d48bf58ab714b6",
    "title": "席间分韵送王季共得浦字",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "乌衣说诸王，人物世足数。",
      "至今有云来，眼色照天宇。",
      "谁知静秀中，有志良未吐。",
      "时从云梦胸，喷作秋江雨。",
      "中郎骑生驹，世亦号文虎。",
      "才高公自出，步骤真接武。",
      "名当在户前，意岂甘哙伍。",
      "三年隶工曹，一舸辅江浦。",
      "风流各云散，相见定何许。",
      "臭味苦无多，酒行君竟举。"
    ]
  },
  {
    "id": "2e89e4208c67075abd365eb39d538bda",
    "title": "隆茂宗鄙余所得苏后湖像别为作短轴超然有物外意",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "高人本难名，画手不可俗。",
      "世无痴虎头，丹青涴冰玉。",
      "支郎唾俗画，为我作短轴。",
      "遂出三昧手，观此真面目。",
      "衣冠有山林，风味到僮仆。",
      "悠悠跨蹇驴，眇眇出寒谷。",
      "薄暮殊未归，落日下古木。",
      "未知适何门，敲门看修竹。",
      "无酒意阙然，鸱夷尚空腹。",
      "长须颇解事，归骑不敢趣。",
      "更复问前山，谁家酒堪漉。"
    ]
  },
  {
    "id": "2e89e4208c67075a5c35adaf2a604e78",
    "title": "河鲀之美唯西施乳得名旧矣而未有作诗者戏作此诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "吴王宫中半吴女，选入吴宫歌白苎。姑苏台上看西施，羞得红妆不歌舞。",
      "青丝笼髻云剪衣，玉垂双乳肤凝脂。香罗对画两鸂鶒，半约胸酥人未知。",
      "迩来红鱼新入馔，西施乳入诗翁眼。酽白还惊春雪温，细理不知燕玉软。",
      "坐中嘉名思昔人，未许八珍当禁脔。",
      "更将人乳作蒸豚，可笑此郎风味浅。不知柱下风流张相君，暮年饮乳不饮醇。",
      "帐中侍儿知有几，当时西子今未闻。白头自笑竹坡老，烹鲜谁饷杯中珍。",
      "江瑶敛袂敢争席，一尊伴我抛青春。"
    ]
  },
  {
    "id": "2e89e4208c67075aa25926b8c07de9ae",
    "title": "过狄梁公墓",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "高后王诸吕，汉鼎几半倾。",
      "绛侯入北军，有意诛鲵鲸。",
      "兵缠未央殿，血溅长安城。",
      "禄辈仅诛灭，四海殊雷惊。",
      "唐家女主祸，未可方西京。",
      "艾猳剪宗枝，贼计殊未成。",
      "三思本么么，白面不足黥。",
      "举朝无直节，但畏罗织刑。",
      "梁公挟大计，赤手无寸兵。",
      "为言不祔姑，祸止谈笑平。",
      "功比汉诸人，优劣不用评。",
      "事苟以理胜，口舌亦可争。",
      "师曲举必败，势力未易凭。",
      "老妇虽至愚，理在见自明。",
      "不然此危邦，讵可一言兴。"
    ]
  },
  {
    "id": "2e89e4208c67075a1f15f386891ebfaa",
    "title": "题东林香山像",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "大唐受历三百年，文士辈出俱可传。",
      "情虽妩媚中骨鲠，当时只有香山贤。",
      "香山年少谪湓浦，卧听琵琶心独苦。",
      "想得回舟夜半时，半湿青衫泪如雨。",
      "别来江月几番圆，黄芦苦竹空凄然。",
      "风流扫地那复有，但见东风吹白髯。",
      "可怜画手无前辈，欲倩虎头呼不起。",
      "琼枝玉树了无踪，铁拨鹍弦何用尔。",
      "明朝一舸下浔阳，月明依旧空江水。"
    ]
  },
  {
    "id": "2e89e4208c67075a4709104ca9fcd846",
    "title": "秦少保生日诗三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "岁当作噩律始催，杓携龙角星纪回。祥云下覆穷九垓，帝车御极云旗排。",
      "夜色清润明三台，昴精叱驭天上来。上帝欲遣清风埃，汉家双阙高崔嵬。",
      "日趋龙尾朝蓬莱，父师有鼎调盐梅。公赞庙画众允谐，龙颜一笑天欢咍。",
      "虎皮蒙甲卷不开，白玉雕俎尊有雷。",
      "五风十雨无烟霾，爟火夜上通天台。礼成一代谁可偕，功高欲报帝所怀。",
      "大用永配德与才，寿庙祝之言可该，拍肩俱愿齐洪崖。"
    ]
  },
  {
    "id": "2e89e4208c67075a4709104c2840d876",
    "title": "秦少保生日诗三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "跨鳌昔上环州山，恍如梦见非人间。黄金作屋碧玉椽，灵芝仙草香流泉。",
      "琅函玉轴架插天，神龙守钥秘不传。天书错落御墨鲜，泥金描凤宝带缠。",
      "中有紫府遐龄仙，主张东壁宗众贤。天风猎猎吹广寒，霞浆酌客春昼暄。",
      "蕊珠琴心久精妍，灵根坚固玉鍊颜。三官四辅谁可迁，看公衮绣当帝前，拾尘算劫不计年。"
    ]
  },
  {
    "id": "2e89e4208c67075a4709104c3342a106",
    "title": "秦少保生日诗三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "右文天子朝明光，汉陛晓列千官行。",
      "罢朝不归按霓裳，黄门群袭御殿香。",
      "翠盖趣驾黄微张，日高宫树遮回廊。",
      "侍臣进册俨在旁，香罗覆帕牙签长。",
      "前规尧舜后三王，六维龟鉴策最良。",
      "圣心自约昔未堂，日有所就月有将。",
      "公书万卷胸中藏，海涵地负谁可当。",
      "官粗住下百报忙，独留真儒传紫皇。",
      "茶瓯拜赐近御床，天颜咫尺瞻龙章。",
      "金叶旧事不足方，人如禇马才亦常。",
      "说定惟服宁可忘，设施行当见庙堂。",
      "可使风俗还轩黄，有时问道崆峒乡。",
      "广成之师寿百昌，千有三百岁未央。"
    ]
  },
  {
    "id": "2e89e4208c67075a284195dfeb9c7979",
    "title": "二月二十三日遵奉圣诏出郊劝农谨赋诗一首示诸同寮",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "星言出郊坰，缓辔遵微涂。",
      "陂池湛新绿，阡陌开上腴。",
      "春色向晼晚，农事日已趋。",
      "有司奉汉诏，训辞宣帝谟。",
      "父老数十辈，龙钟白髯须。",
      "扶杖前致词，谓当极勤劬。",
      "曩也事格斗，今当反田庐。",
      "农桑遂温饱，里胥绝征诛。",
      "兹焉不少力，是自贻瘠臞。",
      "椒浆酌大斗，起坐时欢呼。",
      "有如一日蜡，相期悦须臾。",
      "殷勤颇自愧，小信殊未孚。",
      "傥非获三登，何以谢汝徒。",
      "同寮数君子，妙略怀永图。",
      "愿言规迟暮，共此丰岁娱。"
    ]
  },
  {
    "id": "2e89e4208c67075a9ebf0e0caaf46304",
    "title": "次韵郭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "香严参鼻观，可受郢人斤。",
      "谁能论许事，且炷松炉薰。",
      "借此沈水力，侑我棐几文。",
      "小阁亦窈窕，青烟散敷纷。",
      "与人共婆娑，此意良殷勤。",
      "恨无博山赋，可写蜀锦纹。",
      "老人住江东，来作江西云。",
      "江湖渺归思，先弟无馀芬。",
      "焚香此幽事，此外何所欣。",
      "如人嗜昌歜，岂复思膻荤。",
      "令君出新语，种学窥多闻。",
      "但恐燕寝句，颇惭韦使君。",
      "更当宿残火，薄雾看氤氲。"
    ]
  },
  {
    "id": "2e89e4208c67075aa1f7bfed0b7a0975",
    "title": "刘德秀县丞凡五和前篇仆亦五次其韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "刘侯一诺重，胜获金百斤。",
      "秀句忽复出，华名愧微薰。",
      "但怜沟中断，枉错黄金文。",
      "君欲强推毂，谁当为解纷。",
      "顾我绝世好，百念独此勤。",
      "鹊尾得古制，鹧鸪玩斑纹。",
      "时从孤峦顶，看上秋空云。",
      "遂作小方寮，调护留清芬。",
      "忘言聊复尔，念意亦可欣。",
      "了知法界中，清静无五荤。",
      "倘非此地胜，是妙数得闻。",
      "谁知几席间，中有造化恩。",
      "遂此草木性，一气蒙氤氲。"
    ]
  },
  {
    "id": "2e89e4208c67075aa1f7bfed8992462b",
    "title": "刘德秀县丞凡五和前篇仆亦五次其韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "楚泽是鱼稻，不论斗与斤。",
      "老守睡足处，饱饫闻馀薰。",
      "时歌郢人曲，细和湘累文。",
      "天风一披拂，花砌飞缤纷。",
      "乐此尽日静，颇无终岁勤。",
      "刘侯过我数，坐久衣成纹。",
      "时惊燕梁句，有似春空云。",
      "千年论往事，一炷同清芬。",
      "有客乃如此，我意岂不欣。",
      "人生如草木，鼻味殊芗荤。",
      "海天得彼趣，妙香吾所闻。",
      "庶希清净化，上答明圣恩。",
      "从今世外乐，可比洪崖氲。"
    ]
  },
  {
    "id": "2e89e4208c67075aa1f7bfed885a95ed",
    "title": "刘德秀县丞凡五和前篇仆亦五次其韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "蔚宗草香传，水沈贵盈斤。",
      "标置何必高，有德当自薰。",
      "士成稍蕴藉，往往嗔斯文。",
      "人生顾安用，浪为此纷纷。",
      "我静偶获趣，君意良复勤。",
      "摩娑辨款识，共玩古曹纹。",
      "青烟既司寒，小孤方插云。",
      "诗应神所授，句与炉争芬。",
      "悬知我辈事，俗子未必欣。",
      "不容芝兰室，杂以蒿艾荤。",
      "政恐千年后，馀臭尚有闻。",
      "惟爱青云士，亟拜黄屋恩。",
      "未知谁氏子，肯对香氤氲。"
    ]
  },
  {
    "id": "2e89e4208c67075aa1f7bfed260b4854",
    "title": "刘德秀县丞凡五和前篇仆亦五次其韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念昔居上国，春荠卖作斤。",
      "那得千金囊，可买百濯薰。",
      "一为道院主，坐空朱墨文。",
      "清笳咽悲壮，浓篆横披纷。",
      "幽意可略喜，老倦复小勤。",
      "诗如水得风，自然偶成纹。",
      "香亦旋变灭，颇类无心云。",
      "丞哉两松篇，时出水麝芬。",
      "镂冰纳蔬肠，争洗三韭荤。",
      "敏手不可敌，胜妙昔未闻。",
      "岂不胜儿女，呢呢相怨恩。",
      "人生如此少，炉烟且氤氲。"
    ]
  },
  {
    "id": "2e89e4208c67075aa1f7bfed32d6e6bf",
    "title": "刘德秀县丞凡五和前篇仆亦五次其韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "隐之刺五羊，归囊香一斤。",
      "恕投湖亭水，内子无饭薰。",
      "欲草廉吏传，恨无班马文。",
      "此风一凋落，披靡如丝纷。",
      "前身是香严，宿习今尚勤。",
      "炉烟凝室炷，印篆缄雕纹。",
      "嗜香犹有癖，于世已如云。",
      "况今花木妍，香风度微芬。",
      "节物岂不佳，老况难强欣。",
      "太常斋日多，十饭九不荤。",
      "唯有鼻孔香，时于静中闻。",
      "未知刘季和，何如荀令君。",
      "且当置是事，一笑同氤氲。"
    ]
  },
  {
    "id": "2e89e4208c67075a12a05cb2df7fe58e",
    "title": "苏内相在黄冈尝从桃花寺僧觅茶栽移种雪堂下余始至此会岁且暮明年春得新芽试之色香味俱绝不减湖越二品",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "梅雪既扫地，桃花露微红。",
      "风从北苑来，吹入茶坞中。",
      "真香不可说，玉色谁与同。",
      "不知耐几汤，成此三味功。",
      "顾渚与日注，名高各雌雄。",
      "四海一大地，所至皆春风。",
      "物固有不幸，乃尔殊穷通。",
      "此品不见称，白云空蒙茸。",
      "移栽雪堂下，赖有黄冈翁。",
      "来禽青李帖，绝世无此工。",
      "遂使桃花名，遍满江西东。",
      "此老久下世，真赏殊未逢。",
      "只今调粥手，乳花为谁浓。",
      "堂今在馆驿，树亦知何踪。",
      "树固不足惜，馆驿行当空。"
    ]
  },
  {
    "id": "2e89e4208c67075ae1f1e53056d96ac8",
    "title": "筠阳竹根枕",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "高安老竹三尺围，断为釜甑中可炊。",
      "蕲州开笛不足数，嶰谷截筒空自奇。",
      "何如猫头未成竹，化为霜根白如玉。",
      "峥嵘劲节不得施，历碌黑斑空满目。",
      "白头老吏饱官仓，云梦南州睡初足。",
      "筠阳别乘一幅书，寄我中刳两枵腹。",
      "飘飘逸韵青衣郎，梦中相见筠山阳。",
      "一笑摩挲抚君背，定教从此毋相忘。",
      "我欲问舍无何乡，为我往使华胥王。",
      "人生草草两鬓霜，要知日月壶中长。"
    ]
  },
  {
    "id": "2e89e4208c67075a2a32dae6d53de4f6",
    "title": "千叶石榴盛开为赋一诗",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江东五月榴花红，江西三月满花丛。",
      "东花窘束少态度，西花重叠红蒙茸。",
      "谁剪燕支山下草，乞与殷红照林杪。",
      "移栽我欲过江东，衔子鸿鹄今成空。",
      "红巾半蹙为谁苦，芳心何止千重重。",
      "试遗红妆歌一曲，此花此曲何由逢。",
      "春光都无十日事，不成夜雨还朝风。",
      "红芳莫遣忽飞去，断肠烟雨空溟蒙。"
    ]
  },
  {
    "id": "2e89e4208c67075a8d21db702a24319f",
    "title": "十六日对雨是日闻得濓溪地",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "大麦结穗牛尾长，小麦满地秋云黄。",
      "清涟堂前今日雨，中有庐山汤饼香。",
      "故人唤我庐山住，欲买茅椽近庐阜。",
      "得田于我复何求，只就天公觅甘澍。",
      "天随农父与阴晴，云共东风作朝暮。",
      "山南山北水长流，下田高垄禾无数。",
      "秫堪酿酒醉不醒，饭可充饥饱摩肚。",
      "先生不管醉尉呵，柱杖寻游绕山去。"
    ]
  },
  {
    "id": "2e89e4208c67075ad301b1d73689f8a7",
    "title": "鼓鼕鼕行",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "烟雨凄凄芳草渡，隔岸鼕鼕赛神鼓。",
      "男巫唱歌女巫舞，蚕宜青桑麦宜土。",
      "天下无兵三百州，不如卖剑买汝牛。",
      "千仓万廪汝莫爱，富民今岁新封侯。"
    ]
  },
  {
    "id": "2e89e4208c67075a836df40e0b6a195d",
    "title": "寄黄超然监丞求山谷像",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "昔人生不恨，幸识元鲁山。",
      "平生黄叔度，常在梦想间。",
      "时于绢素中，得见冰雪颜。",
      "晚乃客京洛，髯孙始追攀。",
      "眉目真似之，典刑今未刊。",
      "昔我在武林，岁月不得闲。",
      "甚欲貌公像，归囊竟空还。",
      "迩从同寮家，小轴得细看。",
      "芒鞋方释杖，野服不著冠。",
      "尚恐或非真，蠹虫亦少残。",
      "谓言君家本，可借不作难。",
      "愿君呼画史，摹写来江干。",
      "孙郎倾盖交，臭味同芝兰。",
      "能事亦须趣，勿作水石悭。",
      "君不相我请，幽兴恐易阑。"
    ]
  },
  {
    "id": "2e89e4208c67075a70a4fd9f8d395936",
    "title": "晚思",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "落日下平芜，回照东湖尾。",
      "牛从何处归，相随渡湖水。",
      "幽人倚栏意，得月犹未已。",
      "白鹭知何为，欲下还复起。"
    ]
  },
  {
    "id": "2e89e4208c67075a5d05419c55998fe5",
    "title": "题李伯时画归去来图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "渊明诗成无色画，龙眠画出无声诗。",
      "两公恐是前后身，二妙略殊今昔时。",
      "我顷诵诗不知处，今乃按图俱得之。",
      "当时想见归意好，扁舟扬水风吹衣。",
      "壶觞未饮入室酒，玉色先见迎门儿。",
      "岂无故老说情话，尚有残菊依东篱。",
      "云归鸟倦自有意，欲辩已忘谁复知。",
      "龙眠得之心应手，笔所到处心相随。",
      "僮奴似有傲世色，草木亦带烟霞姿。",
      "痴儿方办公家事，此老自挟南亩犁。",
      "人生异趣岂不远，心如铁石终难移。",
      "我今此意不自事，老去见画空惭非。"
    ]
  },
  {
    "id": "2e89e4208c67075af7ba27afc191f2b5",
    "title": "次韵李安州纪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "衣冠数人物，伯仲高人间。",
      "我于鸿雁行，畴昔奉往还。",
      "挂名华萼集，遂尔不复刊。",
      "暮齿慨晼晚，得州近荆蛮。",
      "恨公识面迟，又复容追攀。",
      "高风薄云汉，秀句横笔端。",
      "乃知同气中，文采真斑斑。",
      "谁将郧城水，换取蓬莱山。",
      "要公抚凋氓，天意岂等闲。",
      "玉阶有馀地，行归鸣佩环。",
      "上最不待久，唾手未苦难。",
      "念我老已熟，无鬓堪成班。",
      "江头忽三月，坐见春物残。",
      "相逢喜倾盖，往事论险艰。",
      "一饮未彻席，扁舟渡惊湍。",
      "情钟惜易别，易别成永叹。",
      "可怜堂下水，故作声潺湲。",
      "风流倏云散，人生岂长欢。",
      "愿公寄尺书，细行勿轻删。",
      "仍烦巧匠手，着意镌坚顽。"
    ]
  },
  {
    "id": "2e89e4208c67075a5f94af348e4fcc98",
    "title": "送李瑞昌",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "庐阜老人心古锥，颇学子长多爱奇。",
      "晚生恨不见前辈，一谈往事神先驰。",
      "龙眠人品似摩诘，不比老阎呼画师。",
      "往时袖手阅神骏，三马就毙何由追。",
      "都人一日传万口，后生闻此心怀疑。",
      "诸孙今喜典型在，此事颇从君得之。",
      "吾皇仁圣重贤士，子孙必录初无遗。",
      "但令苛政不如虎，会有善事令天知。",
      "碧油拥被报政急，桁杨卧壁催科迟。",
      "他年父老歌遗爱，为君摩石题苍碑。"
    ]
  },
  {
    "id": "2e89e4208c67075a3cfa5291c7f36f8f",
    "title": "题赵倅家獐猿图",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "易生画手妙，幻出猿与獐。双猿挂树枝，二獐回目光。",
      "乌衣白面两臂长，雌雄相逐争跳梁。秋山果熟腹自饱，云蹬路绝人谁伤。",
      "下临长啸颇自得，那愁解舞绯衣郎。二獐惊怪久眦睨，深羡两猿高据烟林藏。",
      "猿狙喜怒不足说，獐鹿町畦宁无场。枝高地卑能有几，蚿蛇自可俱相忘。",
      "富贵贫贱各有适，也恐万事谁能量。"
    ]
  },
  {
    "id": "2e89e4208c67075a5fec3dbeb9c23494",
    "title": "雪中同上醉",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "驾言陟前冈，胜赏追良辰。",
      "苍黄惨暮色，浩荡飞瑶尘。",
      "冰花似有意，娱我坐上宾。",
      "但恐白模糊，偶失青嶙峋。",
      "造物有奇事，变灭无逡巡。",
      "斜阳忽到眼，万叠罗苍岷。",
      "戏从壶中天，漏此色界痕。",
      "况乃文字饮，尽属我辈人。",
      "老守颇自愧，缪许参冠巾。",
      "念我千里行，维舟在江滨。",
      "雪既不可留，迹亦恐遂陈。",
      "置之勿复道，且饮樽中醇。"
    ]
  },
  {
    "id": "2e89e4208c67075a4ccef601643ea6ba",
    "title": "食橄榄记客语",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "朔风吹元云，欲雪愁江天。",
      "烟帆驾海舶，橄榄来闽川。",
      "客言似有理，得失亦小偏。",
      "红盐落青子，嚼玉宜芳鲜。",
      "色香苦未发，遂杂春客煎。",
      "清香虽覆碗，翠润殊嫣然。",
      "香味元自若，人生浪求全。",
      "方言田家翁，好恶能两捐。",
      "一食辄苦口，弃掷古道边。",
      "回甘入齿颊，拾遗止流涎。",
      "朴质固可笑，任真亦良贤。",
      "向来纷纷者，妄论诚可怜。"
    ]
  },
  {
    "id": "2e89e4208c67075a2c594e710d385f08",
    "title": "次韵桂嘉任郎中赠别二十四韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "是身本蘧庐，误得两朱轓。",
      "朅来卧江楼，白鸥看飞翻。",
      "惊鸿卷西风，吹落云水间。",
      "江山相表里，宇宙殊恢宽。",
      "但苦千种愁，不供万叠山。",
      "幸兹洪崖君，仙驭超人寰。",
      "一身聊复尔，万事不可干。",
      "富贵倘无求，藜藿亦自安。",
      "不须金鼎炉，养此玉栋颜。",
      "纷纷一回睇，往往俱冥顽。",
      "有如盗蹠手，可鲙朝饭肝。",
      "居之彼不疑，念念我心寒。",
      "公今梨枣成，心地无险艰。",
      "横湖仅一苇，经月无寒暄。",
      "昔为吏曹郎，今带儒生酸。",
      "缪从周旋间，获奉澹泊欢。",
      "公已闻大道，我犹缚枯禅。",
      "谁知数日恶，忽有千里叹。",
      "古道催行辀，满山霜叶丹。",
      "仙凡自此隔，无复相追攀。",
      "馀生几何时，白日飞惊湍。",
      "愿公追松乔，驾鹤骖翔鸾。",
      "我亦上五老，举首云间看。"
    ]
  },
  {
    "id": "2e89e4208c67075aad83024eebc85d0a",
    "title": "瑞昌道中梅",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我昔西来野梅发，今岁梅花似前腊。",
      "流年别我谁肯留，衰鬓羞花不成折。",
      "昔非今是未必然，尺短寸长何足说。",
      "到家净洗客衣尘，犹有匡庐半山雪。"
    ]
  },
  {
    "id": "2e89e4208c67075a8b50233285b10b70",
    "title": "时宰生日乐章七首乐贤臣章第一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "亳后出，莘野兴。一德懋，三台明。岁在午，月嘉平。",
      "鼓坎坎，玉箫鸣。醉厌厌，椒醑馨。阅万古，所未闻。",
      "肖说像，传尧文。盘诰出，德爵尊。依日月，庆风云。",
      "等箕翼，奉羲轩。愿公寿兮锡公龄。"
    ]
  },
  {
    "id": "2e89e4208c67075a8b502332a4e34f09",
    "title": "时宰生日乐章七首乐贤臣章第一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "六亲和，孝慈不出。国道昌，忠臣不立。韪公节，秋霜栗。",
      "繄公忠，贯白日。河洛腥，黄雾塞。枭獍鸣，群奸集。靡它而从中不沐，忠臣饮气义士戢，主左与左公不屈。",
      "茫茫沙漠万里天，渺渺归船海中楫。公之归，天为悦。",
      "愿寿公兮报公节。"
    ]
  },
  {
    "id": "2e89e4208c67075a8b5023325b0eb88e",
    "title": "时宰生日乐章七首乐贤臣章第一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "岁在昔，时否屯。河阳狩，沧海浑。将惰骄，霸棘分。盗连行，兵蜂屯。",
      "公决策，摭雾雰。丰豕封，群羊奔。佩橐鞬，朝帝阍。奸气詟，圣道尊。",
      "三阶明，万室欢。帝籍功，永不刊。愿寿公兮公永安。"
    ]
  },
  {
    "id": "2e89e4208c67075a8b502332d540cb06",
    "title": "时宰生日乐章七首乐贤臣章第一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "单于朝，流沙暨。天降康，神乐只。坐法宫，圣天子。稽唐虞，制六艺。",
      "属大儒，明古义。金支张，玉帛制。告太平，备昭事。天马徕，渥洼至。",
      "朱鸟徕，翔九陛。愿寿公兮报公治。"
    ]
  },
  {
    "id": "2e89e4208c67075a8b502332988cc328",
    "title": "时宰生日乐章七首乐贤臣章第一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "马牛归，文轨同。洛邑宅，神邱蒙。神光流，爟火通。",
      "君车驾，款郊宫。君车回，霈泽丰。神既娱，景冲融。俗阜康，君乐雍。",
      "愿寿公兮报公功。"
    ]
  },
  {
    "id": "2e89e4208c67075a8b50233236956e9b",
    "title": "时宰生日乐章七首乐贤臣章第一",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "排天门，罗万戟。升三陔，祠泰一。旗幡幡，鼓吸吸。降赤霄，下瑶席。",
      "泰一徕，景贶集。岁三登，连八极。五臣相，宇宙一。神降临，罔不吉。",
      "神言归，恍兮惚。愿寿公兮报公德。"
    ]
  },
  {
    "id": "2e89e4208c67075a9c6a47c6af332351",
    "title": "吴传朋郎中自出新意作游丝书妙绝一时士大夫皆赋诗为作数语书轴尾",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "公孙舞浑脱，长史妙心画。",
      "老兵涂帚垩，中郎出飞帛。",
      "得法自所见，岂用规畴昔。",
      "随人作书奴，终与古人隔。",
      "游丝最无事，何止但百尺。",
      "飞来若有态，吹去忽无迹。",
      "使君看青天，意外得新格。",
      "映空疑有无，著纸互络绎。",
      "神机殆天授，至技非人积。",
      "遂令一丝轻，可挂千金石。",
      "聊将画沙锥，幻出虫网壁。",
      "我虽不解书，好书乃成癖。",
      "公如傥有意，能事不敢迫。"
    ]
  },
  {
    "id": "2e89e4208c67075a24d0d5278a36fea4",
    "title": "传朋为作游丝小轴报以长句",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "竟陵老守尚书郎，平生墨妙窥钟王。",
      "会令夜鬼助奇崛，更与游丝争短长。",
      "游丝忽从天际落，洗眼熟视无毫芒。",
      "痴儿着意吹不起，春风无力难飞扬。",
      "草虽号圣亦可到，此品入神谁复强。",
      "使君怜我颇知好，五十六珠投夜光。",
      "溪藤捣纸滑胜玉，古锦缝囊牢秘藏。",
      "要遣张颠与醉素，不敢与公分雁行。"
    ]
  },
  {
    "id": "2e89e4208c67075a85308680de10e7b4",
    "title": "病起节物可惊效柳子厚",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "病起忽数日，杖策周吾庐。",
      "桃花手新栽，小红今欲舒。",
      "萱草未出土，苗叶将扶疏。",
      "物变乃如此，光景难踟蹰。",
      "退自观我生，今形复何如。",
      "梦前黑垂髫，梦后霜入须。",
      "安得万丈绳，缚此窗间驹。",
      "先生可笑人，为生本田。",
      "晚污琳馆粟，俾代南山锄。",
      "皇恩浩如海，臣报终难虚。",
      "老力虽不足，闲日幸有馀。",
      "愿炷金鼎炉，日诵琅函书。",
      "跪祝望天门，圣寿如居诸。"
    ]
  },
  {
    "id": "2e89e4208c67075af0c41f8943798b4f",
    "title": "曹度",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "三月瞿塘峻江水，万里归来蜀都帅。",
      "尽收五十四州书，画舸连樯当歌吹。",
      "有唐文士几千人，文不逮汉诗则异。",
      "开元天宝光焰长，长庆元和殿唐季。",
      "化入宝奁脂泽中，亦有风满有能事。",
      "六十馀家三百年，天遣遗风未全坠。",
      "青衫昔日同舍郎，老傍人间百无意。",
      "将焚笔砚技辄痒，未说风骚心复醉。",
      "公堂许我能篇章，遗以斯文慰憔悴。",
      "徒令后学羞捧心，谁与前贤共联辔。",
      "为公隐几抱残编，聊伴青奴问朝霁。"
    ]
  },
  {
    "id": "2e89e4208c67075a23c6027d5c533c0a",
    "title": "富水军治有巨泽往岁荷花满湖郡守岁取荷叶可贸百千一日曝之湖滨大风吹卷飞数十里顷刻俱尽又采叶者颇以为苦沥膏油以毒之逮仆至阅两岁无一花今年结茅于此穴小池植数十根而花已可观因感前事遂书之",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "湖边老守湖是家，湖光十里蒙寒沙。",
      "我来不见花如锦，但闻荷叶飞天涯。",
      "小池今无十许步，晚雨亦开三数花。",
      "人生乐事无多少，可意应须随分了。"
    ]
  },
  {
    "id": "2e89e4208c67075a7ee9d06c70d27c85",
    "title": "剪松毛小栅以诗落成",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "东堂坐甑遭炊蒸，西檐烈日方腾腾。",
      "炎官张伞火渐炽，乌豕渡河云不兴。",
      "五官大夫有遗种，十八公自分云仍。",
      "羲和挥戈不可却，郢匠剪毛归作棚。",
      "南风飒瑟出馀韵，怒龙奋迅苍髯升。",
      "香来鼻观过一雨，便恐冰麝终难胜。",
      "天公割此一席地，付与老翁来曲肱。",
      "何时快著短齿屐，信手自把南山藤。",
      "卧听松风满山雨，去作水边岩下僧。"
    ]
  },
  {
    "id": "2e89e4208c67075a9c3ccd1009a0aa84",
    "title": "五月二十四日晚雨忽晴浴罢独卧池亭云峰奇峭既夕方散",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长虹截天雨初断，孤日翻光上银汉。",
      "忽从海底出三山，就中蓬莱正奇观。",
      "黄金涂阙射日光，白玉飞栏入天半。",
      "青童舞女各媻姗，手执云幢影凌乱。",
      "想得神清洞府君，应榜春皇侍香案。",
      "群飞白鹤徒尔为，化作苍狗何劳看。",
      "神仙出没不久长，碧落天宫岂容玩。",
      "荆王晓梦只须臾，神女乘鸾逐云散。",
      "人间幻化无不尔，空复欷歔一长叹。",
      "老人假寐忽举头，但见明星光有烂。"
    ]
  },
  {
    "id": "2e89e4208c67075aaab858daf6a30d4f",
    "title": "五月悯雨颇闻饥民弄兵于严衢两州间三十韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长天望油云，槁黍待甘霔。",
      "一雨有丰凶，死生分旦暮。",
      "颇闻两州民，岩谷多啸聚。",
      "有司幸眼前，白对急追捕。",
      "斯民如婴儿，慈母仰调护。",
      "岂容使之饥，而反贻以怒。",
      "救饥当未然，为食须早具。",
      "不雨三月馀，开口久待哺。",
      "岳牧事遨游，傲聣曾莫顾。",
      "遂令出偏师，往往勤远虑。",
      "人亦甚畏死，阶乱岂无故。",
      "汉有大司农，为国最知务。",
      "谁知部使者，出纳反坚固。",
      "输金买朝粮，仅得鸟一嗉。",
      "尚尔吝弗予，民隐独何愬。",
      "几何不为盗，悔过苦无路。",
      "富儿家多金，封财亦良裕。",
      "积金谋子钱，切骨被疽蠹。",
      "闭粜不肯售，叩门如蚁附。",
      "忿气生一时，万死有不惧。",
      "政坐守宰痴，申令苦不素。",
      "有时出万斛，官为复常赋。",
      "大或旌义闾，小或赐朝酺。",
      "民情非木石，岂不遵劝谕。",
      "岁事小不登，彝伦坐成斁。",
      "无良二千石，万事成缪误。",
      "况乃六月师，金甲困暴露。",
      "天道有报施，人情均好恶。",
      "会当明诛赏，典刑正王度。",
      "庶几令远氓，因此出沈痼。"
    ]
  },
  {
    "id": "2e89e4208c67075a47326a96b89c81c2",
    "title": "雨后极凉简竹坡四君子",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "江城夏六月，大旱草木黄。",
      "稽首文殊师，驾言天池阳。",
      "为乞一斗水，普救千里伤。",
      "微云生宝髻，法雨遍大荒。",
      "霈为一尺霖，化作三日凉。",
      "老人不耐暑，内热煎中肠。",
      "吹以碧落风，灌以丹露浆。",
      "我有方丈室，彩榜名妙香。",
      "呼我四君子，聊与之徜徉。",
      "朝凭共乌几，夜宿同方床。",
      "永结无情欢，此乐殊未央。",
      "荣瘁不改观，死生知有常。",
      "岂不贤俗子，与世随低昂。",
      "翻手覆手间，此道宁久长。",
      "愿我四玉友，永言不相忘。"
    ]
  },
  {
    "id": "2e89e4208c67075a2a7e0d7a0ca5e4b9",
    "title": "七夕",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "七夕相逢说牛女，晋魏以来传乐府。",
      "金冠玉帔照灵河，不见此身闻此语。",
      "何如当日两神仙，空中一别五千年。",
      "五龙驾车各异色，万里乘云来九天。",
      "麻姑女子十八九，青丝作髻爪为手。",
      "擗麟荐酒进行厨，撒米成沙只回肘。",
      "为言东海将扬尘，蓬莱水浅无升斗。",
      "蔡经得道心尚凡，背痒自速方平鞭。",
      "上界真仙足官府，牛女之说真茫然。",
      "彩楼对月谁家倩，更就天孙乞针线。",
      "何不苦学麻姑仙，养取红颜如玉烂。"
    ]
  },
  {
    "id": "2e89e4208c67075a7511ab5214d8897f",
    "title": "书祁居之家小阁",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "李渤筑长堤，三千五百尺。",
      "为我绝平湖，遂识柴桑宅。",
      "高人淡无营，小室自生白。",
      "倚壁横两床，并坐可四客。",
      "时闻苍蝇馆，不厌蜗牛馘。",
      "谁知湖尾山，抱负萦水石。",
      "繁阴庇芳姿，收拾在几席。",
      "天地本高明，胸次有宽窄。",
      "固应世外境，颇与俗眼隔。",
      "我欲为君留，雨意良霂霢。",
      "对眠分小窗，夜语要剧会。",
      "须臾携被来，更待风雨夕。"
    ]
  },
  {
    "id": "2e89e4208c67075ab60f963aa30a90ec",
    "title": "季夏极暑正昼草木俱萎独吾坡上数君子玉立苍然傲睨自得岂杜少陵所谓修竹不受暑者乎",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "烈日当正昼，长天无一云。",
      "草木失颜色，葳蕤困烧焚。",
      "阳春始用事，庶类争芳芬。",
      "小草最无名，罗生费锄耘。",
      "凡花颇矜持，随风弄馀薰。",
      "一朝值炎酷，尔辈徒纷纷。",
      "苍苍不改操，惟我坡上君。",
      "修茎粲碧玉，茂植歌屯云。",
      "有如独醒人，不受曲蘖醺。",
      "如彼至人者，自与世俗分。",
      "入火且不热，况乃逢朝昕。",
      "小人柔弱姿，难与君子群。"
    ]
  },
  {
    "id": "2e89e4208c67075a3ac83014e0086e00",
    "title": "送吴甥归秣陵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "人生良苦不自知，三折肱乃成良医。",
      "老夫年少不知此，请为甥也今言之。",
      "平时颇喜诗有味，晚乃竟坐寒无衣。",
      "人言诗成本无用，小技止可持自怡。",
      "一闻斯言寝不寐，尽欲弃去无孑遗。",
      "人皆见之唾不顾，汝乃掇拾归何为。",
      "前年行都子访我，值我偶得南州麾。",
      "汝之老母我伯姊，何为弃养行相随。",
      "极知饥寒子良苦，况乃窀穸归无期。",
      "翁今儿孙渐满屋，子六八女肩相差。",
      "归囊羞涩止有此，世事乃尔真成痴。",
      "渭阳老将如病骥，肉瘦到骨那能肥。",
      "枯萁成豆不足较，甥也幸有骅骝姿。",
      "丈夫岂合长贫贱，慎勿琐细含酸悲。",
      "天寒霜劲路如掌，矫首一望秋风嘶。"
    ]
  },
  {
    "id": "2e89e4208c67075a29c5edf1d14a3f6b",
    "title": "小儿刊归自宛陵喜甚成诗三十韵",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "吾家自曾高，善积岂一日。",
      "尔祖工辞章，论议抱经术。",
      "我亦学弓冶，少小弄文笔。",
      "汝兄今有儿，束发行授室。",
      "义方稍加训，书种恐未失。",
      "汝亦千里驹，似有趻踔质。",
      "顷为国子弟，两战一败黜。",
      "犹复胜端舒，不识六与七。",
      "胡为久别离，嘉月六换律。",
      "去时春气温，飞燕如点漆。",
      "只今秋风高，露草鸣蟋蟀。",
      "老眼望千里，怀抱难尽述。",
      "有时坐如痴，经月发不栉。",
      "酒酸或忘饮，客至亦懒出。",
      "汝书江南来，归计似可必。",
      "翁也望汝怀，疑有后皇橘。",
      "奴婢喜欲颠，精糳治黍秫。",
      "辛勤酿斗酒，待汝解忧慄。",
      "访旧说乡闾，呼儿共梨栗。",
      "念汝童稚时，顷刻不去膝。",
      "况今待汝来，时序恐凛凓。",
      "竹舆听咿哑，云岭走崒嵂。",
      "吾无千金产，遗汝使汝逸。",
      "惟有骪骳文，待汝成卷帙。",
      "二事倘可了，馀亦遑暇恤。",
      "是时新堂成，小室颇温密。",
      "夜席照寒灯，红炉共呫哔。",
      "皇天既休老，谢事即移疾。",
      "汝当著归鞭，快马追健驿。"
    ]
  },
  {
    "id": "2e89e4208c67075a23993c9e692bbbe4",
    "title": "送元寿归华亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "念昔得左鱼，相逢各萍梗。",
      "我方事米盐，君亦厌簿领。",
      "岂曰吾无徒，其实但吊影。",
      "殷勤共杯酌，邂逅得俄顷。",
      "坐中老於菟，神色甚凶犷。",
      "一躯垂豕腹，两眼张牛猛。",
      "酒行殊未阑，幽事颇遭梗。",
      "人生聚散多，快意复难逞。",
      "只今几何时，我居已深屏。",
      "君亦乘归舟，久别劳问省。",
      "长言出新诗，小酌共昼永。",
      "平生发硎刃，妙割无肯綮。",
      "岂容金九傍，卧著函牛鼎。",
      "庙堂重汲引，尽取无短绠。",
      "会当从隗始，岂复杂哙等。",
      "愿君飞尺书，早发慰晚景。",
      "功名要激昂，人事勿暖冷。",
      "为我谢黄郎，无路勤造请。",
      "熟醉倘有味，高卧不须醒。",
      "仍烦织筠笯，丹砂寄圆顶。"
    ]
  },
  {
    "id": "2e89e4208c67075a493ae4ded0314a48",
    "title": "谢祁居之惠桃竹杖",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老翁年少白如玉，初学裹头双鬓绿。",
      "一心走觅梨与栗，两脚登山健如鹿。",
      "中年脚力惊早衰，腾踔安得如儿时。",
      "挟弓持满走避贼，尚与箭锋争疾迟。",
      "如今老矣那忍说，七十上身头似雪。",
      "年来脚力何所似，钝如罢牛跛如鳖。",
      "先生强欲相扶持，赠我江心桃竹枝。",
      "竹夫人痴不解语，木上座肯行相随。",
      "况乃柴焰如削铁，四十九层排玉节。",
      "天公与我山作堂，木落霜空秋九月。",
      "与君共看南山云，安可一日无此君。"
    ]
  },
  {
    "id": "2e89e4208c67075ace7966701c83d39c",
    "title": "十月十七日大风约客登虎渡亭观浪人言今日下水风不可往也戏作此篇",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长江水自光摇空，阳侯欲与风争雄。",
      "涛头不受水犀弩，鲸波欲卷冯夷宫。",
      "径须便入虎溪口，净洗平吞云梦胸。",
      "人言上水得风浪，下水得风终少功。",
      "平生万事尽难偶，政要东风渠不东。",
      "江边一叹良细事，而亦龃龉烦天公。",
      "儿时望事到白首，事不如意十八九。",
      "不如快饮风流泉，夜看青山衔北斗。"
    ]
  },
  {
    "id": "2e89e4208c67075a7e205c6297e53679",
    "title": "二妙堂望九十九峰雪",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "北风卷地天漫漫，长空下舞十翔鸾。",
      "天公吹絮作飞雪，大匠琢玉成群山。",
      "群山南来西北折，走如连环断如玦。",
      "接天朝同一色云，映水夜伴中宵月。",
      "谁知三千大千界，有此九十九峰雪。",
      "人间未见固难名，天上有之那可说。",
      "老夫才尽晚益缪，笔力应无此雄杰。",
      "徐熙著色岂可画，大年小景不足悦。",
      "谁当貌此一段奇，留与高堂洗炎热。"
    ]
  },
  {
    "id": "2e89e4208c67075a9db0d9a5368bf01c",
    "title": "雪后步至江亭",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "老人携家无窟穴，晚得一邱藏曲折。",
      "今朝日出天色佳，拄杖来看山顶雪。",
      "青山叠叠几十峰，桃竹班班三百节。",
      "山晴颜色看转好，老健脚力殊未竭。",
      "出门暮色尚馀霞，步到江亭已生月。",
      "归来附火却关门，茶熟诗成意良悦。",
      "客有劝我勿作诗，奈此江山两奇绝。",
      "扪须仰面看屋梁，心自知之口无说。",
      "天将此段付诗人，世间那有闲风月。"
    ]
  },
  {
    "id": "2e89e4208c67075af9628c8e5b1b3a63",
    "title": "时宰生日诗五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "皇天产万汇，琐碎不足名。",
      "青黄百草中，幻作芝九茎。",
      "恶鸟不敢语，紫凤丹霄鸣。",
      "尤物倘或出，四海称隆平。",
      "太史上图牒，后夔奏韺䪫。",
      "岂知人中瑞，千载乃一生。",
      "神高下苍箓，昴宿扶汉氓。",
      "天亦甚爱惜，殷勤遗黎茕。",
      "圣主答天意，一酌尊老成。",
      "愿公于斯年，拥佩朝玉京。"
    ]
  },
  {
    "id": "2e89e4208c67075af9628c8ee06abbe5",
    "title": "时宰生日诗五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "历世由羲轩，百相标简牍。",
      "操术难具论，大抵一言足。",
      "所尚必仁恩，所禁在杀戮。",
      "皋陶期无刑，四海自肃穆。",
      "敷德益所赞，坐使有苗服。",
      "西都郅支功，萧相不肯录。",
      "有唐未开边，宋璟乃当轴。",
      "向来多谬悠，纷纷空食肉。",
      "一言俞玉音，万灶休野宿。",
      "不战乃为功，休兵岂无福。"
    ]
  },
  {
    "id": "2e89e4208c67075af9628c8e98fa2afa",
    "title": "时宰生日诗五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "维国有六职，论道先三公。",
      "巍峨独姬旦，焜耀传无穷。",
      "子房号贤杰，妙算无遗踪。",
      "谓可为帝师，授书圯上翁。",
      "周公迓太平，道与时适隆。",
      "张侯策虽奇，未解销兵戎。",
      "太师回狂澜，仅在谈笑中。",
      "德业与智谋，谁能与公同。",
      "畴人亦何知，但说前无功。",
      "谁知公一德，自与天潜通。"
    ]
  },
  {
    "id": "2e89e4208c67075af9628c8e99752454",
    "title": "时宰生日诗五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "种木当培根，疏流必深源。",
      "尝闻活万夫，报在子与孙。",
      "只今父子懿，同拱羲皇尊。",
      "文方班马富，业与皋夔伦。",
      "奕奕两貂蝉，煌煌一朱门。",
      "圣道家所传，兰树俱有闻。",
      "韦氏守一经，事业不足论。",
      "金张夸富贵，盛德无遗芬。",
      "父师固难量，有功在元元。",
      "为公祝遐寿，千载同风云。"
    ]
  },
  {
    "id": "2e89e4208c67075af9628c8eae590908",
    "title": "时宰生日诗五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "鲁人用真儒，齐田归郓欢。",
      "当时号圣相，晏语甚眧焕。",
      "往者遭承平，燕安嗟久玩。",
      "三纲既已解，四海兵几半。",
      "天戈不忍挥，胡骑忽云散。",
      "功高陋古今，事易止朝旦。",
      "方知今相圣，难复与鲁辨。",
      "世罕班马流，无言可称赞。",
      "愿公守成勋，宝历庆千万。",
      "芜词不足录，至意良可献。"
    ]
  },
  {
    "id": "2e89e4208c67075afc818e5f0fc8cca3",
    "title": "祁居之作亭山间名之以宜谓四时之皆宜也其后寓安有亭未名居之使榜以似宜寓安虽从之而其诗乃有未必输公之语气似未平也寓安欲余赋诗因为解纷且以见二公相忘之意",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "先生有亭宜四时，乃使寓安名似宜。",
      "寓安口诺心未肯，更欲老翁聊决疑。",
      "老翁百事尽称好，一生和罗常作椎。",
      "况是宜亭颇静秀，闻说似宜尤复奇。",
      "两山相望俱不恶，二老较胜知何为。",
      "会当扶病蹑双屐，携酒君家为君醉。",
      "不知春事已过眼，但见此亭俱可意。",
      "且对青山食蛤蜊，一笑谁能知许事。"
    ]
  },
  {
    "id": "2e89e4208c67075a01081c26e243c285",
    "title": "晚霁效韦苏州",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "重雾翳晓日，相持决阴晴。",
      "须臾忽战胜，日杲中天明。",
      "积雪压竹腰，欲举如垂旌。",
      "冰凌既融液，意气还峥嵘。",
      "花木手新植，未可分死生。",
      "庶几僵仆根，可与微阳争。",
      "况乃田亩间，春事亦渐营。",
      "新绿染麰麦，馀甘归竹萌。",
      "饱食遂可料，聊助春山行。",
      "一晴亦细可，系我忧喜情。",
      "我诗不浪作，有诗君勿轻。"
    ]
  },
  {
    "id": "2e89e4208c67075ab85aea10bae40ea9",
    "title": "寄题章汉直中虚堂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "谷以虚而应，乐以虚而出。",
      "妇姑时勃蹊，作室坐自窒。",
      "天地犹橐籥，用固不能屈。",
      "学而不见道，方寸等暗室。",
      "谁知道集虚，通一万事毕。",
      "推此以游世，于道乃其一。",
      "异哉子章子，妙悟造理窟。",
      "何止学美身，虚静了不汩。",
      "愿君师心斋，守此能勿失。",
      "室以虚生白，水以止鉴物。",
      "此意似太漫，未免遭骂诎。",
      "我亦取斯言，聊用自湔拂。"
    ]
  },
  {
    "id": "2e89e4208c67075ae7155929928ac4d6",
    "title": "悼友篇",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "建炎三年冬，胡骑方南驱。",
      "王师一败绩，列戍如惊乌。",
      "贼将招叛亡，操戈横道隅。",
      "坐令江乡地，化作盗贼区。",
      "平生金兰友，之子真吾徒。",
      "避地出三物，夷险两不渝。",
      "岂谓仓惶间，遂有生死殊。",
      "始时群盗来，未识安所趋。",
      "但闻戛金革，门外争喧呼。",
      "扪萝得微径，密雪方纷敷。",
      "子时索我急，出门冲贼涂。",
      "迟子久不至，得报日已晡。",
      "夫妇俱见执，担簦入军俘。",
      "累累五儿女，饮泣声呱呱。",
      "小雏从物故，踉跄走大雏。",
      "长女留军中，继释二小姝。",
      "藉草已信宿，脱死许可图。",
      "贼意欲解缚，小试聊踌躇。",
      "时方羽书至，招谕陈嘉谟。",
      "渠奸立授辞，抗论苦未俞。",
      "命子使草檄，操笔徒嗟吁。",
      "谓言不事贼，高目扪髯须。",
      "丈夫贱苟活，请就斧钺诛。",
      "袒裼蒙殊死，肥白惊瓠壶。",
      "其妻始就擒，抱子俱沉濡。",
      "牵挽负残息，冻凌生罗襦。",
      "时方燎湿薪，四座围诸孤。",
      "可怜玉雪姿，不受蛇豕污。",
      "须臾有健卒，提刀血模糊。",
      "声言杀稿砧，忧愤搅郁纡。",
      "抚掌发浩叹，陨越不复苏。",
      "夫义妇亦烈，此事知久无。",
      "自古肉食者，未必非奸谀。",
      "生无骨鲠资，含死馀金珠。",
      "石麟高嵯峨，丰碑树龟趺。",
      "生无征战功，祁连巧规摹。",
      "谁知草棘中，高义属竖儒。",
      "蔡琰既两聘，生子留单于。",
      "晚岁遭阿暪，爱惜存微躯。",
      "蔚宗作佳传，浪与烈女俱。",
      "世无采诗官，盛事恐湮芜。",
      "子死不足惜，会当逢董狐。"
    ]
  },
  {
    "id": "2e89e4208c67075a7414e278572c2eaf",
    "title": "悼舒永丰",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "舒侯九秋鹰，未奋老拳翼。",
      "平生流辈中，肯数程不识。",
      "庾公开幕府，少作九江客。",
      "风檐挂虚楼，夜月浮大白。",
      "饮气吞江流，高谈倾坐席。",
      "一朝胡尘暗，孤垒困剧贼。",
      "艨艟浮江下，云雾蔽天赤。",
      "坐中嘬炙儿，相视无人色。",
      "手持白羽扇，奋身追危壁。",
      "坐解两家难，稍稍无勍敌。",
      "身几落虎口，名不挂赏籍。",
      "鸟去良弓藏，论功止投石。",
      "岁晚犹折腰，得邑亦甚僻。",
      "似闻山中人，尽饱太邱德。",
      "官谤殊未明，此责讵可塞。",
      "乃复令斯人，含恨入窀穸。",
      "风亭分客袂，仅作秋夏隔。",
      "夺我玉面郎，江湖坐愁寂。",
      "抚棺欲三号，何由反乡国。"
    ]
  },
  {
    "id": "2e89e4208c67075aef35612108d4743d",
    "title": "松林道人施绣观音",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "菩萨变化如虚空，云何得此虚空相。",
      "我观无碍大慈悲，无刹不现如水月。",
      "八万四千母陁臂，能援世间一切众。",
      "八万四千清净眼，能照五浊诸有情。",
      "是故神通不思议，而欲妄以色相求。",
      "譬如狂人逐四方，四方无尽力无竭。",
      "况以丹青绘缯彩，更复刺绣为仪形。",
      "丝毫缣素相假合，妙技巧借金十奴。",
      "若人捐弃钋与丝，亦无五色可资藉。",
      "瞑目默相不可得，毕竟无有是菩萨。",
      "吾愿世人舍色相，当时未有钋丝时。",
      "蓬莱观妙本无心，以粗即妙作是念。",
      "松林无心受此施，以施居士作礼言。",
      "我当还亦以此施，此施有尽法无穷。",
      "普愿世间诸佛子，凡瞻此相悉欢喜。",
      "若见菩萨非菩萨，即知是我非是妄。",
      "妄见除灭无复然，吾与佛子等无二。"
    ]
  },
  {
    "id": "2e89e4208c67075a79327028358a617a",
    "title": "梦礼僧伽大士",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我观诸佛子，皆以妄自冥。",
      "不知有无想，一切俱是妄。",
      "认有以为实，夫岂识无有。",
      "如人具诸欲，耳目与鼻舌。",
      "百体俱动作，动作皆有相。",
      "耳欲以听声，有耳言可闻。",
      "弦匏与笙箫，皆具诸宫羽。",
      "虽然始一奏，有耳悉皆闻。",
      "众生于是时，知声不知耳。",
      "众音始一阕，寂静无有声。",
      "倾耳而听之，无一可闻者。",
      "众生于是时，知耳不知声。",
      "至于目视色，亦复如耳根。",
      "知色为有形，乃以色为有。",
      "宁知本无色，何况于目睫。",
      "乃至鼻闻臭，口舌所啖食。",
      "百体诸毛发，意有所为者。",
      "行步与坐卧，喘息及呼吸。",
      "方其有为时，无一不为有。",
      "诸为悉皆空，了无有一存。",
      "心惟昨所为，恍惚如梦事。",
      "我昔礼菩萨，是为真见者。",
      "譬如闻众声，认声为有响。",
      "比其不及礼，菩萨那得见。",
      "譬如众声灭，初不闻馀音。",
      "始缘以妄情，乃复有见否。",
      "亦如今所梦，见否理不殊。",
      "大士笑不言，吾亦无所说。",
      "有如舍利佛，默默对天女。",
      "稽首作偈言，犹以言为痛。",
      "云何两无言，而入不二门。",
      "我与诸佛子，究竟得成道。"
    ]
  },
  {
    "id": "2e89e4208c67075a79dea6e4d4a9b660",
    "title": "宗演师金书妙法莲经",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "稽首无上尊，为世大慈父。",
      "为悯一切众，流浪诸苦海。",
      "滋无碍辨才，广为众生说。",
      "譬如大火宅，随念得清凉。",
      "又令诸穷子，获此大宝珠。",
      "是真秘密藏，故名妙法华。",
      "非思量分别，而以得解悟。",
      "虽诸大菩萨，有所不能知。",
      "况于声闻众，岂复闻妙义。",
      "如来广开示，一一令悟入。",
      "众生悉皆晓，而况于声闻。",
      "我佛出现世，了此一大缘。",
      "当如佛所说，是最为第一。",
      "今此大比邱，舍所甚爱者。",
      "百炼真黄金，销铄为书写。",
      "具诸大宝贝，更以为庄严。",
      "偷儿甚魁侩，如飞天药叉。",
      "诸所经过处，悉为尸陁林。",
      "大火所藏灭，毫发无遗馀。",
      "龙天诸善神，悉力来加护。",
      "究竟不得坏，我今同赞叹。",
      "普告诸佛子，凡所见闻者。",
      "信心自坚固，各各普授持。"
    ]
  },
  {
    "id": "2e89e4208c67075a8a0ec360b96d4b9e",
    "title": "金刚般若波罗密经",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "佛以甚深微妙法，广为一切众生说。有能悉发菩提心，究竟得成无上道。",
      "彼有受持读诵者，其福不可更称量。七宝满尔河沙数，以用布施得福德。",
      "而比福德犹为多，况吾大慈大愿师，常悯众生堕恶道。",
      "假此持经功德海，能免世间一切苦。有大长者号宰官，书写读诵不少懈。",
      "旃檀香及薝卜花，供养恭敬常作礼。忽遇黑风吹船舫，将随那刹诸鬼国。",
      "仓惶取是受持经，投诸江流没巨浪。须臾风定夜色霁，达旦悉得大快乐。",
      "平明篙师有妇妻，忽言汲水得巨轴。金书贝叶与巾绣，无一毫毛有坏相。",
      "有如金刚不坏身，经大水聚性不灭。拾尘数劫有时尽，而是功德终无穷。",
      "众生信心不坚固，未尝闻此殊胜事。用是稽首无上尊，愿我诸佛常加护。"
    ]
  },
  {
    "id": "2e89e4208c67075aeacdb2c748035720",
    "title": "湖州",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "霅溪景物见歌诗，只有当年杜紫微。",
      "沽酒店穿斜巷出，采莲船傍后门归。",
      "翠沾城郭山千点，清蘸楼台水一围。"
    ]
  },
  {
    "id": "2e89e4208c67075abf46b77284ab6fb2",
    "title": "附录元祐元年己巳正月三十日同太史薄达夫来游概作六咏又作长篇以广其意景尔",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "灵岩胜概魁宁川，欲往还心几逾年。",
      "今朝乘兴得清赏，须知亦是同夤缘。",
      "驱车初抵石门路，恍疑共到蓬莱天。",
      "旁连高延立玉壁，下广迤逦铺琼田。",
      "俄从一径造佛刹，楼阁深耸凌云烟。",
      "山僧指我遍幽历，崄巇不惮跻山颠。",
      "明心深邃光通穿，朝阳晴晖火欲然。",
      "涟漪澄澈渚寒泉，碧云紫雾争华鲜。",
      "夕阳林麓禽啾喧，尝闻昔有瞿硎仙。",
      "我今不见心悬悬，广寒宫阙名空传。",
      "日暮欲去还留连，嗟予事夺须回旋。",
      "不得共宿高谈禅，邮亭耿耿夜不眠。",
      "拥衾操笔成长篇，封题远寄风骚贤。",
      "辞语芜陋不足道，爝火妄记星光躔。"
    ]
  },
  {
    "id": "2e89e4208c67075aa00954c044959155",
    "title": "怀旧一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "三月既晦，维暮之春。",
      "居我穷巷，门无杂宾。",
      "谁与晤语，千载一人。",
      "歌此好言，以侑清樽。",
      "酌我春醪，载笑载欣。",
      "言念我友，在彼彭门。",
      "江濆之别，于今三年。",
      "夐夐只影，祗复自怜。",
      "素书聿至，式慰我心。",
      "蔚我嘉木，有莺在林。",
      "尚求其友，载好其音。",
      "人而不如，有怀其愔。",
      "何当言归，昔盟是寻。",
      "眷此二老，实为兰金。"
    ]
  },
  {
    "id": "2e89e4208c67075ae48c577dcc548d58",
    "title": "畦蔬一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "猗嗟老人，如水中槎。",
      "携壶挈榼，泛宅浮家。",
      "飘然北来，寓此一蜗。",
      "食无畎亩，衣无桑麻。",
      "藜苋满腹，杂以蚬虾。",
      "以鼓我腹，妻孥笑哗。",
      "旅人之食，岂曰不腆。",
      "不足则求，我颜亦腼。",
      "乃即舍隅，蒿莱是剪。",
      "艺此春蔬，侵畦覆畹。",
      "雨叶风枝，忽其满眼。",
      "撷之掇之，以芼以烹。",
      "聊以当肉，亦足彭亨。",
      "摇喉泽吻，茹菹啜羹。",
      "如天酥酡，饭在家僧。",
      "彼哉膏粱，孰为重轻。",
      "安得长江，载扬我舲。",
      "买地五亩，抱瓮躬耕。",
      "驾言聿归，以毕馀生。"
    ]
  },
  {
    "id": "2e89e4208c67075aaf21fddc57c018b7",
    "title": "复故庐一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我卜我居，于城之隅。",
      "缭以群山，带以清渠。",
      "日出扶桑，月翳金枢。",
      "朝云夕烟，变灭卷舒。",
      "乔木丰草，蔚其周庐。",
      "群书在床，浊酒在壶。",
      "蹒跚簪裾，亦复晏如。",
      "淮水之游，谁脂我车。",
      "逮其归而，四壁其徒。",
      "柔柯既剪，稚竹日疏。",
      "山为改容，木为槁枯。",
      "吾亦浩然，言念归与。",
      "今我来思，为之踌躇。",
      "扊扅在门，鞿靮在涂。",
      "驾言曷归，杜门寔娱。",
      "寒止皲瘃，饥止瘠臞。",
      "人谁不死，焉识其馀。"
    ]
  },
  {
    "id": "2e89e4208c67075a0947926433c22ee3",
    "title": "望故庐一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "龟城去江，邈在一隅。",
      "我家龟舫，亦足轩渠。",
      "草耕木茹，瓮牖蓬枢。",
      "有客二人，寔邀望舒。",
      "长须之奴，玉川之庐。",
      "何必仙去，方丈蓬壶。",
      "何必校书，起居何如。",
      "无祸为福，徐行当车。",
      "我乎谁交，谁乎我徒。",
      "春蛙嘈杂，夏木扶疏。",
      "大盗遽起，山摧海枯。",
      "我焚其巢，将焉适欤。",
      "善刀而藏，为之踟蹰。",
      "望我故处，宛其在涂。",
      "我友云亡，云谁与娱。",
      "愿洗甲兵，肉四海臞。",
      "奠我新宅，以饱三馀。"
    ]
  },
  {
    "id": "2e89e4208c67075a188b8eff236a1127",
    "title": "时宰生日乐章七首其七榆中章第七",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "榆关以北，一骑不驰。",
      "孰窥汉月，燧息烽夷。",
      "塞草春荣，夷氓负犁。",
      "九州万井，风恬俗怡。",
      "血属相保，母父子妻。",
      "既续厥嗣，亦活黄莱，几亿万年。",
      "维德所施，礽云来睇。",
      "天之报之，寿之福之。",
      "劫尘可数，此报何期。"
    ]
  },
  {
    "id": "2e89e4208c67075a7b8493a608df2819",
    "title": "南窗植竹数百竿后数日蔚然俱青客问种竹法作四言以告之",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "平生寡友，形影相吊。",
      "与君结交，相视一笑。",
      "四方万里，动静险夷。",
      "我惟子求，子必我随。",
      "聿来湓江，屋庐既正。",
      "相子攸居，我室乃定。",
      "得子之宫，于窗之南。",
      "风茎雨叶，蔚其鬖鬖。",
      "人言死猫，可引活竹。",
      "猫死地虚，根行竹绿。",
      "又言无法，移必行迷。",
      "仍标其根，以识东西。",
      "区区百设，何乃多事。",
      "事在眉睫，初无妙理。",
      "穴地成坎，碎土加筛。",
      "沃以斗水，和之成泥。",
      "置竹其中，实之以土。",
      "土燥润久，可月不雨。",
      "逮其雨来，竹既已成。",
      "热不受暑，寒不变青。",
      "嗟哉此君，以节自负。",
      "如遇君子，理宜调护。",
      "君欲何法，无法可传。",
      "并以告子，俾知竹贤。"
    ]
  },
  {
    "id": "2e89e4208c67075a89c7cb7c0970bbdc",
    "title": "大宋中兴颂",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "缅维圣宋，昔在中叶。",
      "四方多虞，万里喋血。",
      "大臣持谋，兴师肆伐。",
      "将臣持兵，日献戎捷。",
      "皇帝曰吁，黩武无烈。",
      "糜我赤子，膏我斧钺。",
      "孰与休师，一戟不折。",
      "因垒而降，舞干而悦。",
      "闭我玉关，归师解甲。",
      "犁我春田，销兵铸铁。",
      "使命交通，相望不绝。",
      "爱惜两朝，前师圣说。",
      "昭陵之仁，嘉祐之业。",
      "念昔兴师，堂陛卼臲。",
      "发言盈庭，更訾元蔑。",
      "佩剑彼此，孰予孰决。",
      "庙谋一定，群议沮折。",
      "袖手何言，瞠目卷舌。",
      "草木苍苍，始有芽蘖。",
      "尽育恢胎，咸归坱圠。",
      "灞上棘门，环卫拱列。",
      "罔敢擅师，始制君节。",
      "万夫属鞬，拜舞君阙。",
      "乃命叔孙，诹日绵蕝。",
      "蒐讲阙遗，悉究悉设。",
      "皇帝孝思，上与天合。",
      "冀获一真，如响必答。",
      "翠舆南旋，红鸾秉翣。",
      "长乐钟闻，皇情允惬。",
      "我歌思齐，舆情激越。",
      "皇帝之祀，咸秩罔缺。",
      "合祭于郊，爰胾茧栗。",
      "苍璧前陈，大裘始挈。",
      "我歌思文，以告丰洁。",
      "大庆御朝，王春正月。",
      "禹会涂山，万玉交戛。",
      "汉朝诸侯，图籍是阅。",
      "兵戈澒洞，士气销詟。",
      "俎豆不陈，军旅是急。",
      "大起廱泮，儒士鼓箧。",
      "韦带缟衣，骈冠累屧。",
      "论秀蒸髦，尾尾岌岌。",
      "农流于兵，病不生活。",
      "茫茫千塍，蒿藜是没。",
      "皇帝慨然，亲耕陇畷。",
      "耕根之车，飞檐䡾䡾。",
      "宣和之轨，明道之辙。",
      "圣心恳到，三推未辍。",
      "父老曰嘻，归告我邑。",
      "俾尔粳稌，屯云积雪。",
      "凡此大功，具载史牒。",
      "用告神明，以报夔契。",
      "帝坐法宫，礼备乐阕。",
      "兽舞凤鸣，八音不夺。",
      "皇威所覃，雷动风发。",
      "南面垂衣，大壮帝室。",
      "曰皋曰雉，鼛鼓弗及。",
      "苍龙之阙，上摩星日。",
      "万目顾瞻，葱葱郁郁。",
      "澎澎海潮，吴会来集。",
      "天子万年，风翔喜溢。",
      "孰磨苍崖，孰秉史笔。",
      "天子曰都，是任良弼。",
      "圣有至言，维德之一。",
      "是用作歌，以告万国。"
    ]
  },
  {
    "id": "2e89e4208c67075a59ad4f2a27ae0fcb",
    "title": "蜡梅六言三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "剪蜡枝横陇月，酿花蜜满蜂房。",
      "谁遣凌寒枝上，中含百和花香。"
    ]
  },
  {
    "id": "2e89e4208c67075a59ad4f2a26b02a00",
    "title": "蜡梅六言三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "云佩风侵玉冷，仙裳雾卷罗黄。",
      "家在蕊珠宫里，衣薰鹊尾炉香。"
    ]
  },
  {
    "id": "2e89e4208c67075a59ad4f2a464df342",
    "title": "蜡梅六言三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "桃花占上林簿，兰芷擅离骚经。",
      "欲吊花中遗逸，聊寻世外林坰。"
    ]
  },
  {
    "id": "2e89e4208c67075aadda9f4c406ec0dc",
    "title": "再赋三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "孤根雅宜幽处，空明宛似僧房。",
      "我作蒲团燕坐，时参鼻观清香。"
    ]
  },
  {
    "id": "2e89e4208c67075aadda9f4c1584d8e6",
    "title": "再赋三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "浅俗微嫌菊陋，粗粗不爱葵黄。",
      "花里谁方高韵，人中可比黄香。"
    ]
  },
  {
    "id": "2e89e4208c67075aadda9f4c37712d77",
    "title": "再赋三首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "移种定从天上，世间那有此香。",
      "白发人应羞看，鹅儿酒可争尝。"
    ]
  },
  {
    "id": "2e89e4208c67075a0348ed2e7fb0caa6",
    "title": "东窗对雪六言四首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "月观云台何处，瑶林玉树谁家。",
      "幻成银色世界，雨此天女宝花。"
    ]
  },
  {
    "id": "2e89e4208c67075a0348ed2ec743d5c8",
    "title": "东窗对雪六言四首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "天净银潢渺渺，林寒玉佩珊珊。",
      "有月时翻瑶草，无人来踏琼田。"
    ]
  },
  {
    "id": "2e89e4208c67075a0348ed2e72a8a606",
    "title": "东窗对雪六言四首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "拥鼻驼裘不暖，浇肠蚁榼还空。",
      "助我茶瓯玉雪，煎成石鼎松风。"
    ]
  },
  {
    "id": "2e89e4208c67075a0348ed2ee03d4dbe",
    "title": "东窗对雪六言四首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "睡起山惊堆玉，诗成研欲敲冰。",
      "飘瓦莫嫌碎点，打窗留伴寒灯。"
    ]
  },
  {
    "id": "2e89e4208c67075a89adfacebc8cc829",
    "title": "书淳师房六言三绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "茗碗要看三昧，斋盂来饭伊蒲。",
      "坐对禅房花木，梦成午枕江湖。"
    ]
  },
  {
    "id": "2e89e4208c67075a89adface9ea38f08",
    "title": "书淳师房六言三绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "长卿自是倦客，支郎殊复可人。",
      "懒识闲中味好，老于方外情亲。"
    ]
  },
  {
    "id": "2e89e4208c67075a89adfacead8cbd05",
    "title": "书淳师房六言三绝",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "罂粟汤翻白雪，梅花句嚼春冰。",
      "助我看山老眼，借君倚壁枯藤。"
    ]
  },
  {
    "id": "2e89e4208c67075a54c0b0245eb8857a",
    "title": "韦深道寄苕霅舟中六言五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "画舸一帆烟浪，薰风十里荷花。",
      "更着千岩万壑，相随泛宅浮家。"
    ]
  },
  {
    "id": "2e89e4208c67075a54c0b0247e864405",
    "title": "韦深道寄苕霅舟中六言五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "水绕卧沙鸂鶒，浪翻擎雨芙蕖。",
      "向晚柂楼独倚，共谁同看跳珠。"
    ]
  },
  {
    "id": "2e89e4208c67075a54c0b0243ba21e73",
    "title": "韦深道寄苕霅舟中六言五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "韦郎无意剪白，次山亦漫为官。",
      "要遣苕溪风雨，饱君笔下波澜。"
    ]
  },
  {
    "id": "2e89e4208c67075a54c0b024f80c37b0",
    "title": "韦深道寄苕霅舟中六言五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "满眼红妆迎笑，昔年游客经行。",
      "忽得风前丽句，似闻蓬底波声。"
    ]
  },
  {
    "id": "2e89e4208c67075a54c0b024828e772e",
    "title": "韦深道寄苕霅舟中六言五首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "我作三吴短梦，小安近水茅茨。",
      "解养能言鸭子，闲看似酒鹅儿。"
    ]
  },
  {
    "id": "2e89e4208c67075a4f09f1310eb8824e",
    "title": "雨中对竹清甚效江西作六言一首",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "雨色挼蓝泼黛，风茎戛玉鸣珂。",
      "不复作可人语，奈此数君子何。"
    ]
  },
  {
    "id": "2e89e4208c67075af0806b42804791ad",
    "title": "题徐季功画墨梅木犀二首六言",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "夜色无人能画，徐郎挽上寒枝。",
      "仿佛孤山尽处，黄昏月到花时。"
    ]
  },
  {
    "id": "2e89e4208c67075af0806b427f422617",
    "title": "题徐季功画墨梅木犀二首六言",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "细雨欲催秋晚，幽花已着寒枝。",
      "似我江南九月，西风马上归时。"
    ]
  },
  {
    "id": "2e89e4208c67075ac11b9eba80b0cc2a",
    "title": "题徐季功画二古木二首六言",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "千尺龙蛇夭矫，半山风雨凭陵。",
      "谁为梅花赋手，能回古木寒藤。"
    ]
  },
  {
    "id": "2e89e4208c67075ac11b9ebad56d4326",
    "title": "题徐季功画二古木二首六言",
    "authorName": "周紫芝",
    "authorId": "2e89e4208c67075a818f4654285f89b8",
    "dynasty": "宋",
    "content": [
      "何处千年双干，未嫌雪虐风饕。",
      "楚士两龚介洁，孤竹二子清高。"
    ]
  },
  {
    "id": "2e89e4208c6efc61642459b65d1d5982",
    "title": "游安乐山",
    "authorName": "鲁某",
    "authorId": "2e89e4208c6efc61d1457b72d1457b72",
    "dynasty": "宋",
    "content": [
      "苔径傍岩斜，林间是道家。",
      "夜潭鱼戏月，春地鹿眠花。"
    ]
  },
  {
    "id": "2e89e4208c6efc61d03907b01c223f78",
    "title": "百丈甘",
    "authorName": "鲁某",
    "authorId": "2e89e4208c6efc61d1457b72d1457b72",
    "dynasty": "宋",
    "content": [
      "碧玉纤纤百丈高，仙家曾用酝香醪。",
      "至今绿叶挼成酒，不使刘伶更藉糟。"
    ]
  },
  {
    "id": "2e89e4208c7a32aa534875980b5cc71a",
    "title": "湘江秋夕",
    "authorName": "郑茜",
    "authorId": "2e89e4208c7a32aad1457b72d1457b72",
    "dynasty": "宋",
    "content": [
      "岳麓长云合，湘江暮霭收。",
      "鸿鸣沙渚夜，叶脱洞庭秋。",
      "霜竹千丛密，风弦一曲愁。",
      "独醒人不见，西岸水悠悠。"
    ]
  },
  {
    "id": "2e89e4208c7a32aa60cffce17db7bd60",
    "title": "睡觉",
    "authorName": "郑茜",
    "authorId": "2e89e4208c7a32aad1457b72d1457b72",
    "dynasty": "宋",
    "content": [
      "玉炉香断瑞烟微，小院阴岑夹幕垂。",
      "一枕清风人寂后，半窗明月酒醒时。",
      "漆园蝴蝶难成梦，巫峡行云想有期。",
      "欲曙凄凉精气爽，漏残灯烬画屏攲。"
    ]
  },
  {
    "id": "2e89e4208c7d2fc8223a5b39f9514021",
    "title": "题观政堂",
    "authorName": "薛极",
    "authorId": "2e89e4208c7d2fc8d1457b72d1457b72",
    "dynasty": "宋",
    "content": [
      "野水弥茫春更多，文昌观政意如何。",
      "了无惭色清相照，试听当年襦裤歌。"
    ]
  },
  {
    "id": "2e89e4208c7d64e4340c41787dbda12a",
    "title": "赠僧道光",
    "authorName": "李廉访",
    "authorId": "2e89e4208c7d64e4d1457b72d1457b72",
    "dynasty": "宋",
    "content": [
      "蒙泉崇福僧道光，只有诗肠无酒肠。",
      "野鹤性情猿伴侣，啸吟风月独昂藏。"
    ]
  },
  {
    "id": "2e89e4208c80d626ee198b5cf89f7b80",
    "title": "法身颂",
    "authorName": "端禅师",
    "authorId": "2e89e4208c80d626d1457b72d1457b72",
    "dynasty": "宋",
    "content": [
      "灯心刺著石人脚，火急去请周医博。",
      "路逢庞公相借问，六月日头乾晒却。"
    ]
  },
  {
    "id": "2e89e420d7cd667516c3c516caec95cb",
    "title": "浮远堂其二",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "已作垂垂雨，相为澹澹阴。",
      "吾徒一笑粲，造物用功深。",
      "跬步西山胜，终年梁甫吟。",
      "年来赏心处，徒得与君临。"
    ]
  },
  {
    "id": "2e89e420d7cd6675e2380fb76ae885f6",
    "title": "浮远堂其一",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "西来江水浮天远，卧看飞鸿入杳冥。",
      "云过有山皆点点，潮回无地不青青。",
      "风光浩荡连淮海，气象高寒近日星。",
      "醉里不禁频极目，敔峰如黛涕先零。"
    ]
  },
  {
    "id": "2e89e420d7cd66754a902816527b8d14",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "我读精舍篇，梦作山中客。",
      "从公夜不眠，寒灯歌白石。"
    ]
  },
  {
    "id": "2e89e420d7cd66754a9028164caafb34",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "静如颜心斋，动若禹行水。",
      "迷邦谢阳子，谋国付樗里。"
    ]
  },
  {
    "id": "2e89e420d7cd66754a90281671c5949d",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "抱膝小窗深，读书空谷响。",
      "一笑有会心，纷纷自雄长。"
    ]
  },
  {
    "id": "2e89e420d7cd66754a9028167385c3df",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "言发矢无乡，机深舍争席。",
      "圣处倘策勋，珍重相与力。"
    ]
  },
  {
    "id": "2e89e420d7cd66754a902816eb253eff",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "风急窗自鸣，霜严酒无力。",
      "岁律方峥嵘，幽人坐坚壁。"
    ]
  },
  {
    "id": "2e89e420d7cd66754a90281687af9397",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "苍山开秋屏，屹立俨无对。",
      "下有岸帻人，意气压苍翠。"
    ]
  },
  {
    "id": "2e89e420d7cd66754a902816ecec5ed8",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "横笛人何在，山空花自开。",
      "不妨听晚弄，声与壮心来。"
    ]
  },
  {
    "id": "2e89e420d7cd66754a9028162aa5bccd",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "清溪转回环，石矶俯深碧。",
      "公来坐忘归，此意白云识。"
    ]
  },
  {
    "id": "2e89e420d7cd66754a902816c5fb0ee8",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "烹茶人外世，遗灶水中央。",
      "千载公仍至，茶成水亦香。"
    ]
  },
  {
    "id": "2e89e420d7cd66754a90281650c55b94",
    "title": "和朱子武夷杂咏十首精舍",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "世路风波恶，扁舟去住轻。",
      "中流发清唱，千古有遗声。"
    ]
  },
  {
    "id": "2e89e420d7cd6675571291be7656bc09",
    "title": "和张孝伯雪窗诗韵",
    "authorName": "丘崇",
    "authorId": "2e89e4208c928439fd2c5e46a58149d3",
    "dynasty": "宋",
    "content": [
      "洞门阴阴无俗客，楼观清雄使君宅。",
      "晴窗妙墨灿银钩，要比粉闱冬夏白。",
      "秀将嵩少只檐间，恍如积霰观商颜。",
      "蓝田塞关底足异，城阳郡楼那可攀。",
      "窗中四时同一念，不作寒温颠倒见。",
      "试看炎蒸定有无，始知此景无迁变。",
      "都城畏日腾朝光，趑趄奔竞车马行。",
      "腼面内热者谁子，来此为卿心骨凉。"
    ]
  },
  {
    "id": "2e89e4208c971f422ce637309d222140",
    "title": "观鹅山飞瀑",
    "authorName": "刘洪道",
    "authorId": "2e89e4208c971f42d1457b72d1457b72",
    "dynasty": "宋",
    "content": [
      "探奇不畏险，拨雾上高岑。",
      "放眼观飞瀑，枕流听素琴。"
    ]
  },
  {
    "id": "2e89e4208c9d381a3eddfa41f789acac",
    "title": "同姜邦杰游南湖",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "联骑上南明，清谭意自倾。",
      "云垂山掩翠，风静雨飞声。",
      "幽壑藏舒景，清溪漾晚晴。",
      "从容共樽酒，欲别正关情。"
    ]
  },
  {
    "id": "2e89e4208c9d381a9aac3734761900a4",
    "title": "和姜邦杰赠别",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "研席当时辈，凋零只两翁。",
      "荣归会面喜，话旧此心同。",
      "景物诗篇富，交情古道隆。",
      "明朝斟别酒，问讯付邮筒。"
    ]
  },
  {
    "id": "2e89e4208c9d381aae96f91a3f906da9",
    "title": "送芍药其一",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "清和天气属良辰，芳事枝头迹已陈。",
      "闲涉小园销永昼，尚留红药殿馀春。",
      "栽培元是根宜地，幻化须知花有神。",
      "约定明年身更健，诗篇又见一番新。"
    ]
  },
  {
    "id": "2e89e4208c9d381a005cb6b79910725a",
    "title": "题谢清音道人扇面",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "归休谢去世间忙，看画题诗引兴长。",
      "忽见远山来几席，方知妙笔出闺房。",
      "百杯歌彻行云住，万象心营点墨香。",
      "珍重制成团月扇，清风满座自生凉。"
    ]
  },
  {
    "id": "2e89e4208c9d381a1c2e988af8de5b18",
    "title": "和姜邦杰感兴",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "枌梓交游尽，灵光岿独存。",
      "声名今绮皓，公论自推尊。"
    ]
  },
  {
    "id": "2e89e4208c9d381afba01a543e4df004",
    "title": "送芍药其二",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "枌社光荣昼锦归，新移红药着花时。",
      "殷勤折赠难虚掷，要向诗翁觅好诗。"
    ]
  },
  {
    "id": "2e89e4208c9d381a3c0f926954534a3e",
    "title": "题兴道院蓝光轩",
    "authorName": "叶翥",
    "authorId": "2e89e4208c9d381ad1457b72d1457b72",
    "dynasty": "宋",
    "content": [
      "出郭才咫尺，便觉山意幽。",
      "招提立绝顶，宝塔凌空浮。",
      "小轩足娱客，下有清溪流。",
      "翠岫供远眺，直欲明双眸。",
      "平芜草肥软，饱饲眠吴牛。",
      "沙头水色静，飞上驯白鸥。",
      "人稀日亭午，野渡横孤舟。",
      "坐久意逾爽，吹袂风飕飕。",
      "想当三伏天，凛然如素秋。",
      "簿书丛里来，恍若脱羁囚。",
      "乘兴偶登览，不谓成胜游。",
      "平生志所愿，一壑与一邱。",
      "脚力到佳处，须作信宿留。",
      "南峰只在眼，不必劳冥搜。",
      "当时辋川图，景物有此不。",
      "学贵守所见，出处各异谋。",
      "渊明亦高哉，未肯屈督邮。"
    ]
  },
  {
    "id": "2e89e4208caf0495d9ce5a4c6052ff8c",
    "title": "温州双峰寺",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "两水旁流合，双峰对立分。",
      "未窥龙鼻面，且过雁山门。",
      "玉练泉流石，天低露湿云。",
      "经过随分好，犹未副前闻。"
    ]
  },
  {
    "id": "2e89e4208caf0495dbd153de36fbd8b8",
    "title": "和陆伯微韵二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "百荐锋难敌，伊谁是特知。",
      "近尝翻戆说，久惜负胸奇。",
      "整顿须教早，招来已恨迟。",
      "英豪施异说，勋业定相随。"
    ]
  },
  {
    "id": "2e89e4208caf0495dbd153dee1d6a78e",
    "title": "和陆伯微韵二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "我坐深山底，炎凉总不知。",
      "任他人正闹，嗟世事无奇。",
      "菽尽欢难遂，芹思献尚迟。",
      "荐堂终万里，还许走相随。"
    ]
  },
  {
    "id": "2e89e4208caf0495ffe98c21b3d572ed",
    "title": "挽吴准斋",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "朝市逃名利，清明照日边。",
      "隆冬霜里柏，盛夏火中莲。",
      "纯行浑无玷，嘉言剩有传。",
      "归全复何憾，吾党独呼天。"
    ]
  },
  {
    "id": "2e89e4208caf0495fe620b11b2de332b",
    "title": "雁荡灵岩",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "展旗天柱立，宝印伏狮雄。",
      "瀑喷千珠碎，窗开四牖空。",
      "争奇排怪石，独秀出孤峰。",
      "龙鼻泉流出，如何造物工。"
    ]
  },
  {
    "id": "2e89e4208caf0495ea7327f324f4a5cc",
    "title": "过峡山寺",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "庾岭分来峙两山，夹山成峡水成湾。",
      "上林下石森双障，南海西江屹一关。",
      "水若龙藏涵碧色，山如虎伏出苍颜。",
      "人来人往消何许，谁似山长与水闲。"
    ]
  },
  {
    "id": "2e89e4208caf0495b1889cfe0dc9e07e",
    "title": "江阴风寒地有感",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "西浙因曾究竟看，澄江端的是风寒。",
      "户门人合为防密，南北天非立限宽。",
      "误认孤军成僻小，谁思紧处是辛酸。",
      "愿兴重镇加经理，忍见寥寥守备单。"
    ]
  },
  {
    "id": "2e89e4208caf049509659d30c2667e77",
    "title": "同陈守游碧落洞二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "揽辔驱驰始得闲，便陪五马访名山。",
      "恍如境出青霄外，真是身游碧落间。",
      "地辟天开非假凿，崖高壁立自成关。",
      "奇奇怪怪难名状，独荷元龙许附攀。"
    ]
  },
  {
    "id": "2e89e4208caf049509659d300a813f55",
    "title": "同陈守游碧落洞二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "乳滴珠垂石缀旒，冰清醽绿水鸣球。",
      "龙宫凤穴排苍壁，燕垒蜂房涌碧琉。",
      "公爱彼山岩石峻，我贪此洞冷泉幽。",
      "无双奇观难穷处，便欲留身就隐休。"
    ]
  },
  {
    "id": "2e89e4208caf0495fa201115547a1e2c",
    "title": "和陈翔卿韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "碧落宜游遂速奔，千奇万胜果中存。",
      "天钟神秀双瑶室，地辟高深两玉门。",
      "下有绀寒流水径，上垂远古断山痕。",
      "独怜地近人何远，久共沿流探本根。"
    ]
  },
  {
    "id": "2e89e4208caf04954135a3d0f5e663d6",
    "title": "再和二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "洞要穷源入莫闲，初头底事做成山。",
      "开先水独为乾始，判后山方立地间。",
      "气浊下流泥作土，滓坚中结石成关。",
      "奇哉故迹皆堪验，何日重来更共攀。"
    ]
  },
  {
    "id": "2e89e4208caf04954135a3d0209d2354",
    "title": "再和二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "石为云盖上垂旒，水作冰壶一击球。",
      "似笋反生悬碧玉，如簪倒插挂青琉。",
      "外犹虎踞风回啸，内若龙蟠气转幽。",
      "尚想初时开辟意，何时更共尔游休。"
    ]
  },
  {
    "id": "2e89e4208caf0495bb59e8ef5626e8a1",
    "title": "和戴石屏见寄韵二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "海邦太守常时有，海上诗翁间世奇。",
      "自赋归来石屏去，不烦绳削草堂知。",
      "高情岂为时情改，浩气难随血气移。",
      "句老律精何酷似，昔题蜀相孔明祠。"
    ]
  },
  {
    "id": "2e89e4208caf0495bb59e8ef320b3eda",
    "title": "和戴石屏见寄韵二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "草茅恨我非时样，五马驽材无寸奇。",
      "千里赤城皆欲杀，一双青眼独蒙知。",
      "每怀设榻迎徐意，尚拟扁舟访戴时。",
      "炯炯此心常晤对，思公辄复诵公诗。"
    ]
  },
  {
    "id": "2e89e4208caf049554afca890f10d380",
    "title": "挽陈和仲二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "至宝幢边宝器钟，含光承影状难穷。",
      "明明山立千峰表，湛湛鄞清万派中。",
      "鍊不回容精匪石，灼无变泽气如虹。",
      "谁疑湖海豪犹在，安得楼高更卧龙。"
    ]
  },
  {
    "id": "2e89e4208caf049554afca896321960c",
    "title": "挽陈和仲二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "川流近海学易至，源出慈湖派独清。",
      "进佩龙泉秋水洌，退怀骊颔夜珠明。",
      "介真不以三公易，枉自无容一尺轻。",
      "年未半生纡远道，哀哉何限不平鸣。"
    ]
  },
  {
    "id": "2e89e4208caf0495c493d2edd3856cb1",
    "title": "寄题武夷橘林小隐",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "武夷山下出清泉，观象宜知果行缘。",
      "小隐藏修人似玉，大书题品笔如椽。",
      "峰高屹立天成柱，溪静光浮月满船。",
      "个是我心真境界，元非六六彼中天。"
    ]
  },
  {
    "id": "2e89e4208caf049502e4c15f8a5ec04e",
    "title": "送旴江吴守以言归二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "圆机珠活走盘中，已试权奇妙变通。",
      "武库精严锋莫敌，智囊沉密计难穷。",
      "先声已早闻风采，后实如新见事功。",
      "计日未多功不少，复刚方长转春风。"
    ]
  },
  {
    "id": "2e89e4208caf049502e4c15f1bd2373f",
    "title": "送旴江吴守以言归二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "斩新政令别规模，迎刃恢恢解有馀。",
      "去就虽轻心自若，佞贤乍变事何如。",
      "籴为民患祈从免，社植根深恶始除。",
      "似此欲为尚何限，归欤千里竞攀车。"
    ]
  },
  {
    "id": "2e89e4208caf04958b0910104f52a92a",
    "title": "同李文溪游通天窍",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "石如红玉间乌金，上与天通直下临。",
      "中似室庐犹短浅，外多窟宅却幽深。",
      "公真清献游同昔，我匪元公趣异今。",
      "但幸附名镌在石，当坚一介不移心。"
    ]
  },
  {
    "id": "2e89e4208caf049561da49c8d5b3af2a",
    "title": "江心寺",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "心无倚着绝沉浮，力破回澜岿独留。",
      "远过金山推碧玉，屹如砥柱立中流。",
      "木犹桂在月中植，人似身来镜里游。",
      "况是清秋方净练，真成银汉着孤舟。"
    ]
  },
  {
    "id": "2e89e4208caf0495fcba58c1578c4f61",
    "title": "谢王洪伯惠酒炭米五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "君许身比稷，视饥真己如。",
      "免吾学颜帖，乞米李大夫。"
    ]
  },
  {
    "id": "2e89e4208caf0495fcba58c12472aae9",
    "title": "谢王洪伯惠酒炭米五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "饱我德更勤，青州两从事。",
      "酣饮愧无言，未尝识奇字。"
    ]
  },
  {
    "id": "2e89e4208caf0495fcba58c1dcdde8d6",
    "title": "谢王洪伯惠酒炭米五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "杜陵四海志，不忍寒飕飕。",
      "投我一红炉，果胜千金裘。"
    ]
  },
  {
    "id": "2e89e4208caf0495fcba58c151db1763",
    "title": "谢王洪伯惠酒炭米五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "风雪太清白，顾怀似斯人。",
      "超然万松表，一洗肝胆新。"
    ]
  },
  {
    "id": "2e89e4208caf0495fcba58c17ead317d",
    "title": "谢王洪伯惠酒炭米五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "昨蒙记云萍，得得睹台星。",
      "君宜厚自重，绝似前金陵。"
    ]
  },
  {
    "id": "2e89e4208caf04953da56172e2edf689",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "非卿桥不立，谁是杜武库。",
      "下浦未更新，过者几惊顾。"
    ]
  },
  {
    "id": "2e89e4208caf04953da561728670d182",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "月卿派天河，星桥叹谁可。",
      "如彼行道人，病责涉在我。"
    ]
  },
  {
    "id": "2e89e4208caf04953da561723e44b53d",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "迈古大夫名，后成大前造。",
      "千崖秋气高，落成偕父老。"
    ]
  },
  {
    "id": "2e89e4208caf04953da5617206f70a1d",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "江湖道四达，坎险横危机。",
      "一旦席上遇，惠大政岂非。"
    ]
  },
  {
    "id": "2e89e4208caf04953da56172972e7b28",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "乾易以知险，履坦期同跻。",
      "誓彼不复过，一笑驷马题。"
    ]
  },
  {
    "id": "2e89e4208caf04953da561726ebdda70",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "临渊似平陆，徐行若安土。",
      "推此以扶颠，屹然中流柱。"
    ]
  },
  {
    "id": "2e89e4208caf04953da56172fdceef22",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "长才二百尺，婉若千里隔。",
      "天下悦出涂，旁午任行客。"
    ]
  },
  {
    "id": "2e89e4208caf04953da561725d51ee8a",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "规自赵日久，成令方能之。",
      "救溺由己溺，信惟君子知。"
    ]
  },
  {
    "id": "2e89e4208caf04953da56172280ec5d8",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "指麾谈笑间，朗若月出云。",
      "放之准四海，经济要属君。"
    ]
  },
  {
    "id": "2e89e4208caf04953da56172087effb0",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "成须千年固，钜石不可摧。",
      "惟君心如石，乃是为梁材。"
    ]
  },
  {
    "id": "2e89e4208caf04953da56172be49a8b3",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "盘龙友龙成，山与岩峻峙。",
      "今如添卧龙，壮观萃于是。"
    ]
  },
  {
    "id": "2e89e4208caf04953da56172a5bb7a73",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "事难处如易，役大办若细。",
      "才力运有馀，大川更谁济。"
    ]
  },
  {
    "id": "2e89e4208caf04953da5617227792b64",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "往来欲休息，亦可乐自然。",
      "上观云飞鸟，下看鱼泳川。"
    ]
  },
  {
    "id": "2e89e4208caf04953da5617244dbf86b",
    "title": "酬袁守方秋崖遗宝带桥诗以顾我老非题柱客知君材是济川功为韵十四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "亭若龙两翼，欲跃胜高空。",
      "济人几千百，绪馀不言功。"
    ]
  },
  {
    "id": "2e89e4208caf0495e8a3942b4720cccc",
    "title": "金溪道中六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "春意藏山川，如童蒙未发。",
      "一朝兴勃然，触处争英杰。"
    ]
  },
  {
    "id": "2e89e4208caf0495e8a3942b680f6d5d",
    "title": "金溪道中六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "浓烟笼远岫，望眼如昏花。",
      "欲暮还欲雨，行人始离家。"
    ]
  },
  {
    "id": "2e89e4208caf0495e8a3942bf41055b0",
    "title": "金溪道中六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "远山没云烟，不辨形与色。",
      "茫如天下垂，前路不可得。"
    ]
  },
  {
    "id": "2e89e4208caf0495e8a3942b2807752f",
    "title": "金溪道中六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "木落叶栖风，阵阵着肌体。",
      "应忆故园花，欲开为寒止。"
    ]
  },
  {
    "id": "2e89e4208caf0495e8a3942be44bbbc7",
    "title": "金溪道中六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "路傍逢古梅，元是旧相识。",
      "花萼知几多，萼萼相顾惜。"
    ]
  },
  {
    "id": "2e89e4208caf0495e8a3942bf227dc37",
    "title": "金溪道中六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "出门逢行人，经纬真如织。",
      "织成幅员长，皆是名利力。"
    ]
  },
  {
    "id": "2e89e4208caf0495bf158f298ddb46ff",
    "title": "偶成五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "六月浑如九月清，霁天月色冷幽屏。",
      "出门聊寄双远目，二十四凹峰转青。"
    ]
  },
  {
    "id": "2e89e4208caf0495bf158f29fd7c76ae",
    "title": "偶成五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "添我凉飙伴我闲，今年新竹未云悭。",
      "翻嫌户外三两个，遮断东来半好山。"
    ]
  },
  {
    "id": "2e89e4208caf0495bf158f294d4af76d",
    "title": "偶成五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "农家命脉寄田亩，可但稻粱枯与荣。",
      "造化何许须多力，须臾活几万苍生。"
    ]
  },
  {
    "id": "2e89e4208caf0495bf158f29aa41a2ef",
    "title": "偶成五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "南风正起北风微，谁谓秋高尚马肥。",
      "但愿金飙摧落木，和根亦仆拟何归。"
    ]
  },
  {
    "id": "2e89e4208caf0495bf158f293b9da8d9",
    "title": "偶成五首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "柔条嫩叶春新媚，劲干刚枝岁久磨。",
      "忺厌人情每相反，欲支大厦问凭何。"
    ]
  },
  {
    "id": "2e89e4208caf049581b5a5e4d8170967",
    "title": "题碧岩二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "万山拥碧屹不动，万石嵌崖何可攀。",
      "似这立身须定得，定时方始是牢关。"
    ]
  },
  {
    "id": "2e89e4208caf049581b5a5e435c61af0",
    "title": "题碧岩二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "碧岩只在丹霞里，丹碧从他色自殊。",
      "我断不随他境转，身心一定誓无渝。"
    ]
  },
  {
    "id": "2e89e4208caf0495e48c07d4bc1e72b1",
    "title": "二月道中效赵章泉体四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "鸣蛙一部不虚鸣，知为农人奏乐声。",
      "一岁勤劳方此始，侑他南亩馌时情。"
    ]
  },
  {
    "id": "2e89e4208caf0495e48c07d4ad92429e",
    "title": "二月道中效赵章泉体四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "苦雨花无色与香，送春叶漫绿和黄。",
      "蚕声百鸟飞鸣少，遽听催归叫夜长。"
    ]
  },
  {
    "id": "2e89e4208caf0495e48c07d462fdf428",
    "title": "二月道中效赵章泉体四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "踯躅红花何实用，牡丹名品只虚奇。",
      "看今春晚方艰食，何似充饥有蕨萁。"
    ]
  },
  {
    "id": "2e89e4208caf0495e48c07d4d1676cd9",
    "title": "二月道中效赵章泉体四首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "耕者劳筋苦骨馀，富家仓廪始多储。",
      "及饥合发方牢闭，不识私家得食诸。"
    ]
  },
  {
    "id": "2e89e4208caf04954f8b726f08adcba3",
    "title": "留忠斋山茨",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "身何止不获，其背谁得窥。",
      "心何存不测，其乡孰能知。",
      "身心尚无迹，屋庐更何即。",
      "变动元不居，问君欲奚适。",
      "放之弥太虚，宇宙总我庐。",
      "收之付野草，山茨敛吾居。",
      "宇宙非穷大，山茨岂云细。",
      "身心非以形，随寓靡有异。",
      "此道淡不厌，淡中味何穷。",
      "万物孰能动，真乐此室中。",
      "或疑天下儒，久游蓬莱岛。",
      "岂伊素草茅，但以盖茅好。",
      "达者舍此谁，若将终身茨。",
      "仁宅本同归，问舍非自私。",
      "宇宙浩如许，藏用如谨独。",
      "山固屹不移，茨敝当再覆。",
      "覆可久自娱，庭草听自如。",
      "茅茨或不剪，古圣兴不殊。",
      "乐山见仁人，如茨看荣贵。",
      "此屋虽似卑，谁识最高致。"
    ]
  },
  {
    "id": "2e89e4208caf0495a2f8b83b3a9d7f80",
    "title": "赠写神丘照堂",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "尝观孝子图，画子事母事。",
      "闻君画最工，事母孝亦至。",
      "人称汝画奇，未知事母慈。",
      "我今为拈出，欲以励孝思。",
      "画不在丹青，照不在眼睛。",
      "方寸不可乱，昭昭在心明。",
      "画到精一处，人人定相如。",
      "但疑心本一，奚为面差殊。",
      "我心犹赤子，我貌极老衰。",
      "君虽欲画我，安能作婴儿。"
    ]
  },
  {
    "id": "2e89e4208caf0495890b73f203113c51",
    "title": "送蒙斋赴召六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "大钧正旋转，坱圠方无垠。",
      "乾坤用六子，乃使天下春。",
      "震子实为长，龙蛰屈不伸。",
      "不一动则止，一动化万新。",
      "嘉熙再仁孝，斯时召斯人。",
      "宇宙在乎手，万化生于身。",
      "机关一开阖，斩新出精神。",
      "日月无点翳，太虚绝纤尘。",
      "毫发靡遗恨，谁能疵大醇。"
    ]
  },
  {
    "id": "2e89e4208caf0495890b73f2ff732823",
    "title": "送蒙斋赴召六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "广大中精微，如崇下履卑。",
      "川流本敦化，溥博时出之。",
      "刚毅发秋凛，宽裕融春熙。",
      "聪明靡偏照，密察不失时。",
      "权度心为甚，圣人良在兹。",
      "思睿睿作圣，无思无不思。"
    ]
  },
  {
    "id": "2e89e4208caf0495890b73f281f94f9f",
    "title": "送蒙斋赴召六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "乾坤常简易，险阻知最精。",
      "尧舜何艰难，难在知人明。",
      "孔子每所患，因予犹改更。",
      "险如彼山川，无如世人情。",
      "明天而昧人，古人所讥评。",
      "卓哉子陆子，高具双眼睛。",
      "气貌才一顾，肺肝见如倾。",
      "或但因传闻，能见人生平。",
      "万象悉呈露，如揭日月行。",
      "何畏乎功令，尧舜为法程。",
      "所恶利口覆，孔子为权衡。",
      "欲希象山翁，此目不可盲。",
      "众欺恐寡信，多伪难皆诚。",
      "虚受而实责，无容偏且轻。",
      "张陈门下客，莫非天下英。",
      "后至所居国，皆能居公卿。",
      "济世才最急，泰道非徒亨。",
      "下视瓮盎内，成雷聚蚊虻。",
      "鸟须九霄鹏，鱼必东海鲸。",
      "为己与为国，灼知在先生。"
    ]
  },
  {
    "id": "2e89e4208caf0495890b73f2fe47e294",
    "title": "送蒙斋赴召六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "扶颠而持危，在天下大势。",
      "拨乱而存亡，在国家大计。",
      "一司一事间，未足系兴替。",
      "马援为郡守，尚不屑烦细。",
      "惟大姓黠羌，不容有违戾。",
      "况为公与卿，不思大经济。",
      "今大姓黠羌，几倍过汉世。",
      "中有根木存，犹在加护卫。",
      "大都如弈棋，败局如已逝。",
      "如有一胜著，败乃以胜继。",
      "巽当知衡权，是乃德之制。",
      "果哉末之难，圆神妙龟筮。",
      "愿言其吉凶，大辟天地闭。"
    ]
  },
  {
    "id": "2e89e4208caf0495890b73f2b741da8c",
    "title": "送蒙斋赴召六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "尝闻魏仲英，谓仕欲行志。",
      "后宫权豪等，损去志乃遂。",
      "如云皆不可，隐身是为智。",
      "此志虽可称，一节非道备。",
      "不闻政适人，格心第一义。",
      "如未可与权，当道岂易致。",
      "齐王好货色，孟子不少刺。",
      "导之百姓同，王道真易易。",
      "自实学不明，言与实难离。",
      "何能格一非，适以滋众伪。",
      "最是讲说多，虚文只成赘。",
      "经或不如史，祸福可趋避。",
      "下至不害伯，犹能救时弊。",
      "此可观世变，言之横涕泪。",
      "道本无不通，君子当不器。"
    ]
  },
  {
    "id": "2e89e4208caf0495890b73f2bb989158",
    "title": "送蒙斋赴召六首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "四世凡五公，贵盛古自昔。",
      "于我如浮云，光前在仁宅。",
      "仰观我絜斋，江汉濯之白。",
      "下视世所羡，腰黄眼前赤。",
      "度越此流辈，人何啻千百。",
      "希舜鹿野居，介然有如石。",
      "尝为耳目人，天子屡前席。",
      "义难若是恝，命岂可终逆。",
      "非如一小官，去就惟我适。",
      "况当有道时，丘自不与易。",
      "世方厄三空，实当有长策。",
      "心肝奉至尊，忧劳敢云斁。",
      "行矣金玉声，智勇全赵璧。"
    ]
  },
  {
    "id": "2e89e4208caf0495b18b8ee3222c9e83",
    "title": "雨后观新荷",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "中夜平旦尔，净把天宇洗。",
      "此时气之清，隐映如有体。",
      "挹之莫可得，挥之不能靡。",
      "外不隔毛发，内透彻心髓。",
      "轻清孰为天，天也不离此。",
      "因行过东湖，荷叶恰新美。",
      "柔茎柄圆盖，嫩绿出清泚。",
      "下承之浮萍，铺锦杂青紫。",
      "洒洒无一尘，生意正济济。",
      "欲辩已忘言，无声臭至矣。"
    ]
  },
  {
    "id": "2e89e4208caf049588fa521bfe0d6623",
    "title": "四明决狱由宁海道中",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "山童首少发，石老脊多骨。",
      "上犹剑戟关，下没沙碛窟。",
      "曾无好步行，常有失足惊。",
      "前若逢峻拒，后如迫使倾。",
      "所幸甚艰难，平生备尝试。",
      "险阻谁能知，乾坤元简易。"
    ]
  },
  {
    "id": "2e89e4208caf0495977afac4789ca114",
    "title": "观泉",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "泉动涌联珠，泉静湛片玉。",
      "渊源出以时，动静清可掬。",
      "凭栏冰雪寒，敛衽毛发肃。",
      "内以洗我心，外以刮我目。",
      "偶离京尘来，对此歌不足。",
      "咏归五六人，犹疑自沂浴。"
    ]
  },
  {
    "id": "2e89e4208caf0495cbb4e7710cc77bc2",
    "title": "寿家君克堂先生",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "良月四之日，景物何多奇。",
      "露洗宇四静，月抹天一涯。",
      "景星助月夜，光入清溪湄。",
      "奎星照江南，人文良在兹。",
      "昔为西长庚，梦与斯人期。",
      "今为南极老，微云淡庞眉。",
      "际此小春日，胜彼芳春时。",
      "桃梅妙生意，微吐三五枝。",
      "野垂黄金穟，人饱白玉粢。",
      "芙容花成城，拔然凌霜姿。",
      "暮开红菡萏，朝发白蜀葵。",
      "菊见正中色，潇然疏竹篱。",
      "不共众芳竞，独与晚岁宜。",
      "时异物孤特，人生复何疑。",
      "我翁在物表，清吟彻骨肌。",
      "不以世间利，容易得涴伊。",
      "今年七十二，浩然元不衰。",
      "孤坐小阁上，台融融熙熙。",
      "布衾纸帐间，莹若冰雪姿。",
      "自从知止后，何思复何为。",
      "但愿主益圣，比肩皆皋夔。",
      "东南盛仁气，不战屈四夷。",
      "丰穰岁相似，赤子无啼饥。",
      "得老太平世，仁寿非吾私。",
      "负暄娱爱日，煮芹甘如饴。",
      "无妄漫微疾，勿药喜自随。",
      "近谈小命者，尝以行年推。",
      "盛言天河水，一气木主治。",
      "后来年尚多，康强被春祺。",
      "儿曹心自喜，何幸如君词。",
      "只今介翁寿，数尚逾期颐。",
      "一百三四十，太古常不离。",
      "拜手稽首愿，永庇儿辈痴。"
    ]
  },
  {
    "id": "2e89e4208caf0495f4c0cbf5caf76836",
    "title": "马上口占感梅感事二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "梅兄随遇处，在水涯山巅。",
      "或有近行路，不惹人爱怜。",
      "俨如敬而远，惟恐迫我前。",
      "或有近人居，不傍门户边。",
      "仍多向贫家，不为华屋牵。",
      "香不祈人闻，芳不取世妍。",
      "似此性孤洁，秋毫绝萦缠。",
      "彼有不知者，乃谓花莫先。",
      "折之贮玉瓶，已是伤其天。",
      "更大开苑囿，和根以之迁。",
      "反指荣得地，带露泪自涟。",
      "浸违山林意，岂其本性然。",
      "和羹尚不愿，其馀安足言。",
      "但愿复反本，同盟松竹坚。",
      "西湖之孤山，犹嫌朝市喧。",
      "上对玉辉山，下临珠媚渊。",
      "外此唯雪月，往来许周旋。",
      "三友共一笑，岁寒同百年。",
      "虽与世落落，自分安其偏。"
    ]
  },
  {
    "id": "2e89e4208caf0495f4c0cbf59169944e",
    "title": "马上口占感梅感事二首",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "巡历郡邑间，人若未厌弃。",
      "夹道争向观，疑我形孰似。",
      "得之道听馀，咸谓物吐气。",
      "老奸与宿赃，神夺而心悸。",
      "预知犯难逃，已多速奔避。",
      "先尝受其赇，今皆偿之既。",
      "非慑使者来，安得自知畏。",
      "予默揆诸心，斯言未深契。",
      "一切气不美，先儒说有味。",
      "彝伦若尽去，太半为鬼魅。",
      "禽兽争食人，殆盈野盈市。",
      "迹其所作为，殆恶过异类。",
      "不洁食不饱，甚焉官与吏。",
      "惨酷以济之，甚若豺虎噬。",
      "岂直如得情，哀矜至流涕。",
      "刑法用当穷，根本惕若厉。",
      "岂谓犹有民，能喜使者至。",
      "或鞠躬焚香，或远送旗帜。",
      "望来漳民情，愿留泉民意。",
      "此犹硕果然，不食生可觊。",
      "惟知有罪者，患不速去离。",
      "何啻千百辈，施行才一二。",
      "自叹水一杯，孰救炎火炽。",
      "伤心复伤心，竟夕不能寐。"
    ]
  },
  {
    "id": "2e89e4208caf049500817b04f6e6ead1",
    "title": "饯山泉吴守",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "泉从九江来，发自庐山趾。",
      "不啻如渭清，时出到旴水。",
      "渊渊媚如珠，甘饮足千里。",
      "何妨遇山下，一时险而止。",
      "不碍以亨行，果行险自弭。",
      "真利用御寇，上下顺而理。",
      "方当执热中，以濯豁有喜。",
      "且当正渴时，得饮快如洗。",
      "旴人望膏润，恋恋正未已。",
      "顾如岁大旱，用汝甘霖比。",
      "不容私一方，宇内并倾企。",
      "盈科放四海，有本如是耳。",
      "安得长流旴，混混以终始。",
      "河南已治平，河内难留矣。",
      "好将世俗污，尽洗入清泚。",
      "溥博泽周流，功成大如此。",
      "却归山泉间，育德德孰拟。",
      "作圣以为期，善养功更伟。"
    ]
  },
  {
    "id": "2e89e4208caf0495c0184ff7e535d890",
    "title": "谢朱汀守惠古风",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "民何业于盐，由生在水国。",
      "因之利其利，资生本无责。",
      "未能损与之，尽绝岂为得。",
      "后世与古异，以此命为脉。",
      "如宽之一分，不禁之太迫。",
      "上下亦相安，何至遽相阨。",
      "柰何笼之尽，一线路亦塞。",
      "乘以风气恶，遂至大作慝。",
      "舟聚至数十，众聚动数百。",
      "杀越人于货，祸烈恣惨刻。",
      "谁谓在王畿，有此凶焰赫。",
      "深为腹心忧，非但股肱厄。",
      "圣上欲并生，犹未忍诛谪。",
      "欲如渤海郡，但以安作则。",
      "中外多贤良，选及仆罔测。",
      "岂非老不死，可以贼击贼。",
      "初非欲胜之，化诱尽筹画。",
      "顽冥终不回，不免出兵革。",
      "犹非杀为威，止欲就擒获。",
      "竟未始血刃，献囚不献馘。",
      "精别分死生，不失我心测。",
      "或不以事观，浮言肆虚吓。",
      "语阱险且危，闻者转相惑。",
      "非望复非才，宜不见浮格。",
      "成虎而铄金，莫辩只自默。",
      "偶尔事幸成，不至大差忒。",
      "免罪已逾分，何劳被恩泽。",
      "感公成人美，古调鸣啧啧。",
      "仆以瓦釜酬，自笑言哑哑。"
    ]
  },
  {
    "id": "2e89e4208caf0495b12c19ac7c99c517",
    "title": "病中答客",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "客侈言告予，二月春烂如。",
      "后过前不及，于今正丰腴。",
      "况复晴暄久，行乐人联车。",
      "时鸟啼葫芦，酤酒醉且呼。",
      "游子偕游女，争先耀街衢。",
      "被恼诉无处，半是颠狂徒。",
      "昔人秉烛游，过时欲何娱。",
      "恨公独抱病，与时不相扶。",
      "容膝斗大室，呻吟何时苏。",
      "奇花将衰谢，绿叶将扶疏。",
      "闻鸟声辄善，能似五柳无。",
      "予谓客所羡，眩于形色欤。",
      "竞千红万紫，锦绣不足铺。",
      "变千态万状，彩绘不可图。",
      "无一非形色，乃生理绪馀。",
      "耳目不能思，心冥独荒芜。",
      "形形色色者，根本何取诸。",
      "藏用而显仁，显微元不殊。",
      "徒见形色者，不识精在粗。",
      "抑岂知造物，不知彼在吾。",
      "中和万物育，皆备我不诬。",
      "造物莫穷极，形色才斯须。",
      "物既惟我造，何尝离须臾。",
      "见即常自见，非二常与俱。",
      "卧游不必动，遍游靡所拘。",
      "不在行且疾，速至其神乎。",
      "春工尽天巧，众妙何可誉。",
      "病我一形色，千万曾不愈。",
      "我室非斗大，宇宙此一庐。",
      "徒以我视我，无怪为我吁。",
      "徒以斗视室，宜谓局不舒。",
      "或者病不乐，我乐人莫逾。",
      "反是彼游人，非乐徒驰驱。",
      "仅与蜂蝶辈，逐逐飞盈途。",
      "二月虽将尽，吾即风舞雩。",
      "客心犹未悟，笑我何其愚。"
    ]
  },
  {
    "id": "2e89e4208caf0495bd7c1ab0fd51ae2f",
    "title": "病中口占",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "人于不病时，岂知病时恶。",
      "重如加刀锯，轻亦急束缚。",
      "寒如大冬冰，热则盛夏铄。",
      "四肢外犹解，五脏内似剥。",
      "石卧身经难，木瘦气削弱。",
      "痛苦千万端，坚忍力不角。",
      "贵势富强身，不能与我博。",
      "若非祸自求，安受外气虐。",
      "一息秋毫间，不来不可度。",
      "百忧一不兴，百念一不作。",
      "万事不到胸，万卷束高阁。",
      "学在身外者，无一可倚托。",
      "坎中维寸心，不乱犹独觉。",
      "清明尚如在，志气神自握。",
      "如围城未陷，主帅守弥确。",
      "如敝屋未颠，主翁立尤卓。",
      "或悠然以游，何惧以何怍。",
      "人能处未病，如病乃良药。",
      "生本自忧患，死反由安乐。",
      "恃吾身安强，气马恣奔薄。",
      "精炎火焚林，物溺水赴壑。",
      "醲醉酒池竭，姣淫欲海涸。",
      "魄坏魂何存，神去气宜索。",
      "盛年已衰翁，槁形止虚壳。",
      "如饮鸩自毒，如操刀自斫。",
      "病殒何怨尤，孽非天殒落。",
      "病中因苦口，戒以命为谑。",
      "我幸非此证，不似彼舛错。",
      "惟震雷巽风，二者相击搏。",
      "平生一泓水，洗手双赤脚。",
      "何为攻之惨，欲庇无智略。",
      "欲进不得前，欲退不得却。",
      "如竟不可瘳，废弃真刖若。",
      "无复行世间，岂更步可学。",
      "借曰病未死，饿死可云莫。",
      "安之若天命，天命非冥寞。"
    ]
  },
  {
    "id": "2e89e4208caf0495595880f57b3ab295",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "浊世九黄河，太虚一明镜。",
      "混混皆随流，炯炯谁独醒。",
      "崛起孤峰高，尽把众山领。",
      "根基既超然，培植功且更。"
    ]
  },
  {
    "id": "2e89e4208caf0495595880f5e8c4bb10",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "乾坤露端倪，宇宙几奇怪。",
      "万化俱成章，一视靡有界。",
      "即此为真文，于外本无待。",
      "所愿学如何，岂不信兹在。"
    ]
  },
  {
    "id": "2e89e4208caf0495595880f5dab7b20c",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "洞然一止水，浪静仍风恬。",
      "心微在精一，动凶由二三。",
      "根深自生色，形神犹饮酣。",
      "一毛犹有伦，声臭无容参。"
    ]
  },
  {
    "id": "2e89e4208caf0495595880f52f89c1f4",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "上达何外暴，真乐非幽园。",
      "凡有动于境，恐皆离乎天。",
      "我自淡不厌，彼徒争相喧。",
      "峰高果峻极，无论百千年。"
    ]
  },
  {
    "id": "2e89e4208caf0495595880f5578de077",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "百千始一年，漫分三百六。",
      "来信非有馀，往屈讵不足。",
      "形有消犹水，德常久如玉。",
      "世间无神仙，但戒小结束。"
    ]
  },
  {
    "id": "2e89e4208caf0495595880f5c135e810",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "形相犹吾庐，主者自有执。",
      "执乃所性存，不计年百十。",
      "庐则有坏时，似井废不汲。",
      "能原始要终，修短非缓急。"
    ]
  },
  {
    "id": "2e89e4208caf0495595880f52965fe94",
    "title": "和陈七峰七诗韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "万分川流异，一本大化同。",
      "小闭即俱塞，大彻何不通。",
      "大人犹赤子，少成同老翁。",
      "今古任异世，不息将何穷。"
    ]
  },
  {
    "id": "2e89e4208caf04955a27d26685ccf6e4",
    "title": "和吴伯成七夕韵",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "老火不知老，尚欲骄新秋。",
      "金稚力未胜，如儿方唧啾。",
      "稍养浩然气，终当凌斗牛。",
      "巧夕乞巧者，稚儿辈可羞。",
      "老拙眼尚明，却笑群目幽。",
      "造物真大巧，容得智力不。",
      "巧亦不自知，变化神鬼惊。",
      "夏将烘炉铸，至秋成金城。",
      "金城包宇宙，万宝藏难明。",
      "今夕且对月，酌酒与子盟。",
      "仁熟如美种，由我独善耕。",
      "金声而玉振，秋乃集大成。"
    ]
  },
  {
    "id": "2e89e4208caf0495709afc28bd25d348",
    "title": "歌晏恭人平寇伟绩",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "策勋赏赐转更强，壮士不知是女郎。",
      "尝闻此语人罕见，妇女谁及如张良。",
      "有尝因郡谋乱逆，自将千人乘无防。",
      "此其代夫有反掌，所尤难者有妇孀。",
      "或倾家产率部曲，或善骑射多杀伤。",
      "有如二孀乃能尔，胜几丈夫阵堂堂。",
      "谁知庆历丞相后，有女晏氏生闺房。",
      "女妇曾氏作内则，中守大节严于霜。",
      "平时如坤自柔静，一旦遇变何方刚。",
      "绍定己丑汀寇起，所至残灭势孔张。",
      "愚者束手只待殒，懦者魄丧仆且僵。",
      "男子纷纷类若是，何望孀有铁石肠。",
      "晏氏独如负将略，通身是胆智满囊。",
      "慨然以义誓境内，黄牛山上寨可场。",
      "其上可屯数万众，列为五寨如五乡。",
      "一时郡县几千里，已多成墟渺为荒。",
      "屹然此寨乃独立，虽极险阻如康庄。",
      "龙须山头有草木，草可药箭木可鎗。",
      "亟令先贼尽采取，兵器犀利锋莫当。",
      "且自捐廪凡数十，半年可足山上粮。",
      "以是贼虽千万众，不能敌我计策长。",
      "殆似天地自设险，非城非池如金汤。",
      "殆是女中千人杰，非山非寨人煌煌。",
      "此功虽大岂望报，恭人之封未足偿。",
      "但把涕唾视官爵，节义不朽为义方。",
      "顾此识度更超越，视古烈妇有烈光。",
      "子善继志永不忘，恭人虽死为不亡。"
    ]
  },
  {
    "id": "2e89e4208caf04953710bd47e33e08fd",
    "title": "天台石桥",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "石桥龙行甲台山，吼雷喷雪透玉关。",
      "石梁拟伦固未易，龙湫埒美犹良艰。",
      "风神凛凛耸毛骨，如在天外非人间。",
      "昔闻今见未曾有，游人何嗟行路难。"
    ]
  },
  {
    "id": "2e89e4208caf04959443bb051ec08a00",
    "title": "赵宗判请游岩溪",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "三山来由北岩溪，三十里近何崛奇。地辟天开几千期，神藏鬼秘人莫窥。",
      "竹溪黄溪何派支，太白子厚名始垂。未知此溪发其谁，河潢自天磐石资。",
      "含霜夺日森旌麾，岩电银海增双辉。出千古秘此一时，潭间归来为发挥。",
      "宝藏骤兴福所希，溪宜有灵潜自嗤。非公遇我我遇伊，昔无今始有己知，宜为知己加护持。",
      "成鼎可绝魅与魑，游骑可驰骥与骐。两山插天天犹低，如城夹地地莫巇。",
      "混混中间流天池，往来深藏龙与螭。巨石万状磊不羁，奇木万种名莫推。",
      "始度石梁堂少栖，方见主人心远而。此身恍在何天涯，非人间世如惊疑。",
      "须臾缓步行委蛇，双龙之湫气杳微。进前宿云云欲迷，叠嶂高张熊虎旗。",
      "凫潨石门互变移，翠密玉练冰雪飞，壁立万仞文公题。",
      "愈上愈高青云齐，书堂屹立天然基。如有千岩万壑姿，一览俱尽无纤遗，主人惠我何多为。",
      "时方六月三伏期，但觉清冷生冰肌。清境清赏何加兹，更醉似酒醇不醨。",
      "饱水饱石浑不饥，更饱一德充肝脾。大帅如古刺史规，溪变为好政可追。",
      "仆如柳子有许疵，溪改为愚尝自悲。主人爱客忘尊卑，畏日与彼爱日晖。",
      "洒然执热清风吹，洗尽尘襟无毫厘。主人昔年咏浴沂，盈科放海川之师。",
      "源流素蓄万顷陂，傅岩磻溪隐未宜。高冈凤合朝阳曦，猿鹤知主无催归。",
      "欲羡形容无好辞，斐然狂简嗟非诗。"
    ]
  },
  {
    "id": "2e89e4208caf0495baac6e165da7a8e0",
    "title": "莲花",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "暴之烈日无改色，生于浊水不受污。",
      "疑如娇媚弱女子，乃似刚正奇丈夫。",
      "有色无香或无实，三种俱全为第一。",
      "实里中怀独苦心，富贵花非君子匹。"
    ]
  },
  {
    "id": "2e89e4208caf04952111f8898c93ce8d",
    "title": "李养源自号蒙泉求诗于东平包某作此以赠之",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "水象童蒙，以出伊始。",
      "泉乃白水，出自艮止。",
      "天一初生，纯一清明。",
      "厥初始达，犹元而亨。",
      "当其蒙稚，涓涓犹细。",
      "及其渐进，混混未止。",
      "如玉与珠，不曰白乎。",
      "如冰与雪，湛不可污。",
      "反求诸己，心正如是。",
      "有生之初，纯白纯懿。",
      "养之于蒙，作圣之功。",
      "大人不失，与赤子同。",
      "圣如夫子，皓莫尚已。",
      "涅而不缁，洞彻表里。",
      "溥博渊泉，浩浩渊渊。",
      "皓如银河，月流星连。",
      "仰观先圣，本同一性。",
      "自始失养，遂终失正。",
      "气或杂之，内欲蔽伊。",
      "官或不思，外引远而。",
      "蒙反成失，白反变黑。",
      "黑水西流，清渭南隔。",
      "君在家庭，习若少成。",
      "异彼污世，同流浊泾。",
      "外引内欲，永绝勿赎。",
      "蒙养宜深，荐习宜熟。",
      "浚发尔源，如发蒙然。",
      "放乎四海，波涛际天。",
      "学有源委，海可至矣。",
      "所不然者，有如白水。"
    ]
  },
  {
    "id": "2e89e4208caf04956ece474cbf5f4c1c",
    "title": "临江閤皂李仲章以省轩求诗",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "心之精明，不远伊迩。",
      "胸中若正，瞭焉眸子。",
      "举目有证，莫切于视。",
      "孰名曰省，少目取义。",
      "目当少时，湛湛精睟。",
      "其光神全，其见专致。",
      "老目为耆，则与少异。",
      "非徒以目，而分老稚。",
      "惟目如少，有可取譬。",
      "实省在心，省当如是。",
      "如开双明，洞见万类。",
      "心难常存，省不可替。",
      "心难常觉，省不可离。",
      "心本善者，孰非纯懿。",
      "心不善者，孰非私利。",
      "省与不省，善恶关系。",
      "省者如醒，不省如醉。",
      "省者如寝，不省如寐。",
      "省者如活，不省如毙。",
      "果能自省，卓然奋励。",
      "暗室不欺，屋漏不愧。",
      "如目万象，无有掩蔽。",
      "一不自省，冥然罔记。",
      "外物交引，内无纷炽。",
      "如目老昏，无非障翳。",
      "二者相远，宜知敬忌。",
      "聂君少年，有目可贵。",
      "以省名轩，轩豁无滞。",
      "惟道无穷，要在远诣。",
      "惟言多穷，要履实地。",
      "惟难有常，勉无失坠。"
    ]
  },
  {
    "id": "2e89e4208caf04958443d7e837213072",
    "title": "赠饶仲信静镜",
    "authorName": "包恢",
    "authorId": "2e89e4208caf0495f4733064193002e6",
    "dynasty": "宋",
    "content": [
      "乾不一动，静专动直。",
      "坤不一静，静翕动辟。",
      "艮不一止，动静以时。",
      "本体如是，偏主则非。",
      "惟学初机，贵以静入。",
      "以至终养，贵以静习。",
      "本体既然，动静一如。",
      "乾坤合德，无二无馀。",
      "心为天君，尊无伦比。",
      "圣贤言心，初无论拟。",
      "心比于镜，佛说云然。",
      "镜虽有光，孰拟心天。",
      "镜光则死，心光则活。",
      "活则不滞，死则不豁。",
      "佛法寂灭，匪乾匪坤。",
      "若复本心，非彼能昏。",
      "人以欲动，非动之性。",
      "所以贵静，自动自静。",
      "其道光明，无物可并。",
      "惟省尽伦，是为全人。",
      "眼高四海，至此乃真。"
    ]
  },
  {
    "id": "2e89e4208cb9e059cf23a10615d4e7e7",
    "title": "题龙岩寺文与可怪石墨竹",
    "authorName": "程壬孙",
    "authorId": "2e89e4208cb9e059d1457b72d1457b72",
    "dynasty": "宋",
    "content": [
      "风雨劳先别，敢辞樽酒深。",
      "一梢墙上竹，留作岁寒心。"
    ]
  },
  {
    "id": "2e89e4208cc31f6d8566f3885387bda0",
    "title": "秋霜阁",
    "authorName": "丁惟",
    "authorId": "2e89e4208cc31f6dd1457b72d1457b72",
    "dynasty": "宋",
    "content": [
      "高阁何年结构成，朱帘卷处眼偏明。",
      "阶前古木寒云色，涧底流泉碎石声。",
      "山近烟岚浮几席，楼高星斗在檐楹。",
      "我来三伏炎蒸候，便觉清风两腋生。"
    ]
  },
  {
    "id": "2e89e4208cc4824cc7cf61fc7ac2459f",
    "title": "赠邕管察推陈仲辅其二",
    "authorName": "陈鹏飞",
    "authorId": "2e89e4208cc4824ca0160709df0aab05",
    "dynasty": "宋",
    "content": [
      "幕下谁人识杲之，微闻赞画向莲池。",
      "登楼不恨乡关远，拄笏只言山色奇。",
      "直道自能消鬼魅，高人何处不轩羲。",
      "它年坐上话铜狄，可是蓬莱清浅时。"
    ]
  },
  {
    "id": "2e89e4208cc4824c2ff0fed5191bb1f2",
    "title": "惠州作",
    "authorName": "陈鹏飞",
    "authorId": "2e89e4208cc4824ca0160709df0aab05",
    "dynasty": "宋",
    "content": [
      "手撷春畦爪甲香，黄荑紫笋快先尝。",
      "我今骈邑无三百，只有园蔬一味长。"
    ]
  },
  {
    "id": "2e89e4208cc4824caeabf96c12338760",
    "title": "赠邕管察推陈仲辅其一",
    "authorName": "陈鹏飞",
    "authorId": "2e89e4208cc4824ca0160709df0aab05",
    "dynasty": "宋",
    "content": [
      "阑干一幅鹅溪绢，中有五箴排小篆。",
      "古字今文认未了，火剂针铓俱瞑眩。",
      "平生卷轴有膏肓，首尾年来逾错乱。",
      "剩储药物走医门，掉头呕冷不下咽。",
      "一落泥头千丈强，谢君欲拯非手援。",
      "银钩小变科斗文，挂我床头星斗烂。",
      "退之处士阳冰手，驱逐习气车轮转。",
      "光芒照耀肝胆醒，两眼频看泪如霰。",
      "门前恶草锄又生，我病七年行复玩。",
      "会须着意课儿童，日日床头诵千遍。"
    ]
  },
  {
    "id": "2e89e4208cc4824c31e67cfb93b67908",
    "title": "卓锡泉",
    "authorName": "陈鹏飞",
    "authorId": "2e89e4208cc4824ca0160709df0aab05",
    "dynasty": "宋",
    "content": [
      "披沙觅山泉，不知泉在师锡端。借师锡端卓白石，不见师泉见山锡。",
      "须弥芥子本无别，离一离二别胡越。我师胡越俱一家，一念遍满恒河沙。",
      "沙河现作天人相，一杯普供人天饷。"
    ]
  },
  {
    "id": "2e89e4208cd4184d15c3fb82c4ea34c0",
    "title": "黄山作",
    "authorName": "杜叔元",
    "authorId": "2e89e4208cd4184dd1457b72d1457b72",
    "dynasty": "宋",
    "content": [
      "占胜新安境，佳名千古闻。",
      "奇峰半天出，秀色数州分。",
      "邃谷春犹雪，悬岩霁亦云。",
      "何时脱缰锁，猿鹤此为群。"
    ]
  },
  {
    "id": "2e89e4208cd4184dbc21c387f10e7752",
    "title": "送程给事知越州",
    "authorName": "杜叔元",
    "authorId": "2e89e4208cd4184dd1457b72d1457b72",
    "dynasty": "宋",
    "content": [
      "朝闻剑外夙行辀，夕喜江西改命优。",
      "已有才名喧北省，又宣风化入南州。",
      "一城民吏迎前牧，满眼山川是旧游。",
      "君富机筹足馀暇，清吟不负物华楼。"
    ]
  },
  {
    "id": "2e89e4208cd4d4bd9d53a2386bd61b75",
    "title": "同舍弟泛舟西湖登昼锦堂步至紫翠亭望懒堂景物怀故龙舒先生",
    "authorName": "王庭秀",
    "authorId": "2e89e4208cd4d4bdd1457b72d1457b72",
    "dynasty": "宋",
    "content": [
      "城中十顷湖，云水相演漾。",
      "春风破冰谷，拍岸新流涨。",
      "平铺鸭头绿，澹沲葡萄酿。",
      "朱甍媚孤屿，梵宇丽相向。",
      "万瓦生清晖，千花联锦帐。",
      "晨曦照炯炯，芳气浮泱泱。",
      "日暮姿态妍，烟霞渺空旷。",
      "谁将水仙镜，聊借诗人仗。",
      "卧护五羊城，追怀老诗将。",
      "微吟示清野，鏖战得闲放。",
      "变化无端倪，虚无落名状。",
      "坐令湖上景，胜绝神宇王。",
      "当时经行地，藻丽随屦杖。",
      "斯人今则亡，物色亦摧丧。",
      "它年牛马走，曾拜丈人行。",
      "尘埃久漂泊，岁月成漫浪。"
    ]
  },
  {
    "id": "2e89e4208cd4d4bd04a1758e9d413caf",
    "title": "五峰寺",
    "authorName": "王庭秀",
    "authorId": "2e89e4208cd4d4bdd1457b72d1457b72",
    "dynasty": "宋",
    "content": [
      "度崦得幽胜，遵溪步横斜。",
      "哀湍泻曲折，虬枝老蟠拿。",
      "危然五峰高，突兀凌晨霞。",
      "若有神物护，遗此瞿昙家。",
      "何年老苾刍，巾钵寄枯槎。",
      "乳麀馈朝供，野禽或衔花。",
      "尔来三百年，拓址夷谽谺。",
      "缔架俯层巘，栋宇日就奢。",
      "古殿仪像设，栖云拥栏牙。",
      "董修奉檀施，钟鼓惊麇䴥。",
      "中有无尽灯，赓续岁逾赊。",
      "大千破幽暗，照了无等差。",
      "逢禅颇修洁，悃愊初无华。",
      "十年坐空谷，日月绝纤瑕。",
      "运水及搬柴，为罪作生涯。",
      "前山逢老妇，试问赵家茶。"
    ]
  },
  {
    "id": "2e89e4208cd5428f0dd7993a25439194",
    "title": "耆英会诗",
    "authorName": "楚建中",
    "authorId": "2e89e4208cd5428f1e48c4428b406655",
    "dynasty": "宋",
    "content": [
      "自顾颓龄七十馀，久惭顽钝费洪炉。",
      "归逢大老耆年会，衰朽形骸愧画图。"
    ]
  },
  {
    "id": "2e89e4208cd5428f0dd7993a5d1537f7",
    "title": "耆英会诗",
    "authorName": "楚建中",
    "authorId": "2e89e4208cd5428f1e48c4428b406655",
    "dynasty": "宋",
    "content": [
      "二相谟猷烂史编，诸公才业过前贤。",
      "好图仪像传来世，何事顽疏亦比肩。"
    ]
  },
  {
    "id": "2e89e4208cd8e7d0acdfef990a58404f",
    "title": "罗浮",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "泰华端培塿，罗浮霄汉邻。",
      "俯视云烟飞，冠盖摩星辰。",
      "凝神想至道，窈窕难具陈。",
      "未究访安期，伫立空逡巡。"
    ]
  },
  {
    "id": "2e89e4208cd8e7d031e67cfb0979262f",
    "title": "卓锡泉",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "大士西方来，诛茆老幽麓。",
      "振锡风云上，飞泉涌山腹。",
      "一泓自清甘，千里田畴足。",
      "源深而流长，何必贵川渎。"
    ]
  },
  {
    "id": "2e89e4208cd8e7d09838dd48aa840523",
    "title": "蓬莱阁",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "独占林泉胜，金碧耀青冥。",
      "凭阑俯八极，缥缈降玉京。",
      "群仙日往还，箫韶闻九成。",
      "鸾凤为君导，恍然游蓬瀛。"
    ]
  },
  {
    "id": "2e89e4208cd8e7d0dda9ea6c9f169253",
    "title": "铁桥",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "青蜺跨两山，龙凤互撑拄。",
      "颉颃来双凫，孰云通步武。",
      "壶中杳霭闲，遐想神仙侣。",
      "梦锡九霞丹，翩翩游紫府。"
    ]
  },
  {
    "id": "2e89e4208cd8e7d012154c3f2a30cc10",
    "title": "水帘洞",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "仙人开碧户，玉溜泻潺淙。",
      "飞流散珠玑，洒落随天风。",
      "三伏不知暑，有如水晶宫。",
      "平生丘壑性，歌啸翠微中。"
    ]
  },
  {
    "id": "2e89e4208cd8e7d040edc281ed6577ed",
    "title": "石楼",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "危桥横碧汉，隐约山之巅。",
      "下窥沧海大，宇宙相连延。",
      "天风吹寒水，恍惚游飞仙。",
      "飘飘吹凌虚，还为尘俗牵。"
    ]
  },
  {
    "id": "2e89e4208cd8e7d0851b2841c1109828",
    "title": "夜乐池",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "清籁起虚壑，笙竽惊夜眠。",
      "音调自谐畅，恍如奏钧天。",
      "真仙聚临赏，鸾鹤舞蹁跹。",
      "凌晨日杲杲，濯缨弄潺湲。"
    ]
  },
  {
    "id": "2e89e4208cd8e7d078a241beff9aff65",
    "title": "邝仙骑牛石",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "横笛骑青牛，岩扉自开辟。",
      "倏然乘风驭，云收烟灭迹。",
      "真人不可见，空遗旧泉石。",
      "我来独徘徊，日暮千山碧。"
    ]
  },
  {
    "id": "2e89e4208cd8e7d02374293cb3fd2643",
    "title": "葛仙祠",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "乘云朝太清，烟霞锁故宅。",
      "逍遥十洲上，遂与人寰隔。",
      "泉石独泠泠，遗灶粲朱碧。",
      "欲追汗漫游，安得生羽翮。"
    ]
  },
  {
    "id": "2e89e4208cd8e7d02fd4302729a3bc10",
    "title": "黄野人庵",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "至人隐洞天，苍苔满涧石。",
      "长啸响空岩，咫尺云雾隔。",
      "白鹤未归来，何以慰晨夕。",
      "流泉自涓涓，秋宵山月白。"
    ]
  },
  {
    "id": "2e89e4208cd8e7d0e84aca28fa299c39",
    "title": "白云庵谒先君寺丞诗",
    "authorName": "郑康佐",
    "authorId": "2e89e4208cd8e7d0d1457b72d1457b72",
    "dynasty": "宋",
    "content": [
      "清癯野鹤姿，问道羽衣客。",
      "白云濯飞泉，青霞窥裂石。",
      "闲猿啸清晓，药鸟鸣日夕。",
      "幽人不可见，百拜访遗迹。"
    ]
  },
  {
    "id": "2e89e4208cf90763b516d3c3af5fc45c",
    "title": "清明日赴玉津园宴集",
    "authorName": "安焘",
    "authorId": "2e89e4208cf90763bdb106a0b9d487a3",
    "dynasty": "宋",
    "content": [
      "帝眷三朝辅弼臣，诏颁禁籞燕慈均。",
      "已惊贵老恩荣厚，重叹优贤礼意新。",
      "使至屡闻天上语，酒酣想见洞中春。",
      "太平无事忘情久，更接人间事了人。"
    ]
  },
  {
    "id": "2e89e4208cf90763e5516717db6f3c8b",
    "title": "重题江干初雪图",
    "authorName": "安焘",
    "authorId": "2e89e4208cf90763bdb106a0b9d487a3",
    "dynasty": "宋",
    "content": [
      "曾游沧海困惊澜，晚涉风波路更难。",
      "从此江湖无限兴，不如只向画图看。"
    ]
  },
  {
    "id": "2e89e4208cfd67a1b79faa45d616a013",
    "title": "兴庆池禊宴",
    "authorName": "赵济",
    "authorId": "2e89e4208cfd67a1d1457b72d1457b72",
    "dynasty": "宋",
    "content": [
      "抚封占清境，禊宴协良辰。",
      "物态随春秀，歌声洽政淳。",
      "撷芳寻陌绮，泛棹击波鳞。",
      "天幸陪开府，非才愧席宾。"
    ]
  },
  {
    "id": "2e89e4208cfd67a13caaece1875c96d3",
    "title": "赏莲",
    "authorName": "赵济",
    "authorId": "2e89e4208cfd67a1d1457b72d1457b72",
    "dynasty": "宋",
    "content": [
      "芒鞋竹杖踏晴沙，云白山青老岁华。",
      "太极一丸融造化，赏心应不为荷花。"
    ]
  },
  {
    "id": "2e89e4208cfd67a15e9b1f5af585cb8c",
    "title": "夜警",
    "authorName": "赵济",
    "authorId": "2e89e4208cfd67a1d1457b72d1457b72",
    "dynasty": "宋",
    "content": [
      "满城警柝喧深夜，半壁青灯动客心。",
      "烽火未除眠不得，欲将长剑倚危岑。"
    ]
  },
  {
    "id": "2e89e4208cfe81e40f94b3d8324a526a",
    "title": "中秋待月夜分乃见",
    "authorName": "范百禄",
    "authorId": "2e89e4208cfe81e4e515df0d41bfd20a",
    "dynasty": "宋",
    "content": [
      "十二周流数，经行自不迟。",
      "长圆非物理，暂晦亦天时。",
      "人欲终宵玩，云残逐簇移。",
      "只应逢此景，无足累心期。"
    ]
  },
  {
    "id": "2e89e4208cfe81e4bc21c3876c37d8eb",
    "title": "送程给事知越州",
    "authorName": "范百禄",
    "authorId": "2e89e4208cfe81e4e515df0d41bfd20a",
    "dynasty": "宋",
    "content": [
      "馀事诗名夐绝尘，琐闱仙殿老成人。",
      "虏庭上座衣冠壮，庾岭南州雉堞新。",
      "太白山云旬日雨，若邪溪水四时春。",
      "吾皇倚待唯三九，不用夸乡诏买臣。"
    ]
  },
  {
    "id": "2e89e4208cfe81e44a55468eb52780b2",
    "title": "剑阁",
    "authorName": "范百禄",
    "authorId": "2e89e4208cfe81e4e515df0d41bfd20a",
    "dynasty": "宋",
    "content": [
      "山从开辟以来有，关是王公设险名。",
      "直上剑门千万仞，中开门阙数重城。"
    ]
  },
  {
    "id": "2e89e4208d03dd8d269a36beb0b6514d",
    "title": "南雁山",
    "authorName": "陈埴",
    "authorId": "2e89e4208d03dd8dd1457b72d1457b72",
    "dynasty": "宋",
    "content": [
      "千峰历罢寄山窗，酒力诗狂总未降。",
      "月白洞门花落尽，天空华表鹤飞双。",
      "崖边瀑雪寒侵梦，涧底笙箫冷韵腔。",
      "且喜懒残煨芋熟，不妨久话共秋缸。"
    ]
  },
  {
    "id": "2e89e4208d22af7b23bc92939e1d9489",
    "title": "双溪驿",
    "authorName": "黄策",
    "authorId": "2e89e4208d22af7bdc58e3a3571e0f7e",
    "dynasty": "宋",
    "content": [
      "已列危峨浮倒影，故淙寒碧护孤洲。",
      "峰回路断迷征客，雪溅雷奔阻下鸥。"
    ]
  },
  {
    "id": "2e89e4208d2394479f47efd700e51b1d",
    "title": "宝方山二首",
    "authorName": "黄庵",
    "authorId": "2e89e4208d239447d1457b72d1457b72",
    "dynasty": "宋",
    "content": [
      "扶藤来访古招提，月壑云天分外奇。",
      "料得山林暗相贺，苍崖今日有新诗。"
    ]
  },
  {
    "id": "2e89e4208d2394479f47efd7798f22b2",
    "title": "宝方山二首",
    "authorName": "黄庵",
    "authorId": "2e89e4208d239447d1457b72d1457b72",
    "dynasty": "宋",
    "content": [
      "平生不惯俗尘萦，才对南山眼便青。",
      "天与诗人张画本，疏梅翠竹小池亭。"
    ]
  },
  {
    "id": "2e89e4208d25f316bfea5575ee660202",
    "title": "溪居",
    "authorName": "郭忠谟",
    "authorId": "2e89e4208d25f316d1457b72d1457b72",
    "dynasty": "宋",
    "content": [
      "凿破青山骨，初营数亩丘。",
      "泉分幽窦乳，峡束大江流。",
      "渔唱来花径，山光落钓舟。",
      "沙鸥惊笑语，片片起沧洲。"
    ]
  },
  {
    "id": "2e89e4208d25f316fc7e978b4dc2a1b5",
    "title": "宿石壁山馆",
    "authorName": "郭忠谟",
    "authorId": "2e89e4208d25f316d1457b72d1457b72",
    "dynasty": "宋",
    "content": [
      "斜阳在山客在船，片帆点破澄江天。",
      "携筇上踏笼头月，钓篷稳系芦花雪。",
      "夜深野鹤穿云归，正是山房酒醒时。",
      "羽衣起舞谩称寿，星斗插椽霜满袖。"
    ]
  },
  {
    "id": "2e89e4208d2dff1d7d9e7d4a2d026d8b",
    "title": "延祥寺",
    "authorName": "孙直臣",
    "authorId": "2e89e4208d2dff1dd1457b72d1457b72",
    "dynasty": "宋",
    "content": [
      "雷雨随车上宝坊，僧夸山味最悠长。",
      "地灵终日无尘到，天净常时见海光。",
      "神雀羽毛多隐晦，卧龙头角本轩昂。",
      "石楼本是通仙路，十里香灯属梵王。"
    ]
  },
  {
    "id": "2e89e4208d32e068414f7a6513ae84c3",
    "title": "过黄花渡",
    "authorName": "姜迪",
    "authorId": "2e89e4208d32e068d1457b72d1457b72",
    "dynasty": "宋",
    "content": [
      "回首潇湘二十春，江南投老未安身。",
      "如今再过黄花渡，遥想湘山是故人。"
    ]
  },
  {
    "id": "2e89e4208d35f0bfb9bbed81af50054d",
    "title": "六和塔",
    "authorName": "何宋英",
    "authorId": "2e89e4208d35f0bfd1457b72d1457b72",
    "dynasty": "宋",
    "content": [
      "吴国山迎越国山，江流吴越两山间。",
      "两山相对各无语，江自奔波山自闲。",
      "风帆烟棹知多少，东去西来何日了。",
      "江潮淘尽古今人，只有青山长不老。"
    ]
  },
  {
    "id": "2e89e4208d40afab1e659d70a57a3382",
    "title": "金精山",
    "authorName": "曾兴宗",
    "authorId": "2e89e4208d40afab8a3363aba0161022",
    "dynasty": "宋",
    "content": [
      "投老筼筜幸卜邻，蜗蝇更不累闲身。",
      "烟霞已作仙凡隔，洞户蟠桃不计春。"
    ]
  },
  {
    "id": "2e89e4208d40afabfe0e18ad5149dd96",
    "title": "筼筜谷",
    "authorName": "曾兴宗",
    "authorId": "2e89e4208d40afab8a3363aba0161022",
    "dynasty": "宋",
    "content": [
      "渭川千亩竹，可比万户侯。",
      "我有筼筜谷，此岂为食谋。",
      "南山与北山，清绝真胜游。",
      "飞泉助萧爽，怪石添清幽。",
      "娱亲自足乐，捧檄良可羞。",
      "日从抱节君，崎岖经林丘。",
      "有酒对尔酌，得句为尔讴。",
      "共结岁寒心，肯学炎凉俦。",
      "笑指亲密友，不独王子猷。"
    ]
  },
  {
    "id": "2e89e4208d40afab156193132d60430d",
    "title": "水竹幽居堂",
    "authorName": "曾兴宗",
    "authorId": "2e89e4208d40afab8a3363aba0161022",
    "dynasty": "宋",
    "content": [
      "山深景最幽，正为幽人设。",
      "获此一段奇，天意亦特达。",
      "水清濯吾缨，竹劲抱高节。",
      "凿池为延客，筑室相娱悦。",
      "故人来清风，莫逆友明月。",
      "雅与仙境连，迥隔红尘绝。",
      "此乐只自知，切勿与人说。"
    ]
  },
  {
    "id": "2e89e4208d44921113f00cc6dac5fdac",
    "title": "和赵阅道游海云山",
    "authorName": "苏采",
    "authorId": "2e89e4208d449211d1457b7243baa676",
    "dynasty": "宋",
    "content": [
      "笙歌揭虚阁，帷幕匝春池。",
      "且与民同乐，都忘天一涯。",
      "旧游嗟倏忽，故步喜追随。",
      "陌上人如堵，归鞍莫载驰。"
    ]
  },
  {
    "id": "2e89e4208d450b25b8e29b16f4a14fe0",
    "title": "馀发",
    "authorName": "柯芝",
    "authorId": "2e89e4208d450b25d1457b72d1457b72",
    "dynasty": "宋",
    "content": [
      "馀发萧萧白垂领，十年守拙门庭冷。",
      "来频沙鸟颇相识，起晚邻鸡已三请。",
      "形骸拄树岂复好，心绪如蓬不能整。",
      "平生几緉空馺𩣯，老去一杯先酩酊。",
      "俗言祇虞方凿迕，人事但惬幽居屏。",
      "赋形不必尽刍狗，处坎何堪共蛙黾。",
      "若为苴履曾足芥，幸不柳衫真欲瘿。",
      "一声樵响何处来，独立看云发深省。"
    ]
  },
  {
    "id": "2e89e4208d450b25d16325b6c76607a3",
    "title": "耳耳",
    "authorName": "柯芝",
    "authorId": "2e89e4208d450b25d1457b72d1457b72",
    "dynasty": "宋",
    "content": [
      "耳耳非佳语，陆陆难为颜。",
      "我生胡不淑，多戚长鲜欢。",
      "摇落复已绿，春风满江干。",
      "最灵起予兴，欲言骨肉酸。",
      "园桑摧为薪，桃李亦半残。",
      "翘荛企晴燠，九室十更寒。",
      "飞钱如美色，乃入贵者阑。",
      "丘闾有谷卖，穷櫩朝无饘。",
      "不售信蹙隐，徒手良抱叹。",
      "宛转愒馀息，沟壑分寸间。",
      "吾辈正不免，遑暇恤彼■。"
    ]
  },
  {
    "id": "2e89e4208d48e7930dd7993a040a84ed",
    "title": "耆英会诗",
    "authorName": "王谨言",
    "authorId": "2e89e4208d48e7937f975a56d1457b72",
    "dynasty": "宋",
    "content": [
      "相印貂冠粲六符，华颠高会侍臣俱。",
      "不将官职夸乡里，唯尚年龄入画图。",
      "履道清欢追故事，伫瞻阴德见吁谟。",
      "叨陪几杖真荣观，圭璧丛中问珷玞。"
    ]
  },
  {
    "id": "2e89e4208d558e9da20732b627e50a1e",
    "title": "题西湖水阁",
    "authorName": "常颛孙",
    "authorId": "2e89e4208d558e9dd1457b72d1457b72",
    "dynasty": "宋",
    "content": [
      "倚湖松竹拥楼台，景物招人得得来。",
      "谁识我身非俗物，洞门深锁不容开。"
    ]
  },
  {
    "id": "2e89e4208d56839101f3002cc7682f4c",
    "title": "新阳铺",
    "authorName": "江梅",
    "authorId": "2e89e4208d568391d1457b72d1457b72",
    "dynasty": "宋",
    "content": [
      "梅花篱落菜花畦，春水平田酿燕泥。",
      "健事老翁头雪白，一蓑烟雨自扶犁。"
    ]
  },
  {
    "id": "2e89e4208d60cfac331f573a6092c535",
    "title": "和许伯翊访景山",
    "authorName": "陈师服",
    "authorId": "2e89e4208d60cfacd1457b72d1457b72",
    "dynasty": "宋",
    "content": [
      "仙溪七十里，半世始闻名。",
      "一日见山面，千年怀友情。",
      "古匏浮晋醁，清水照尘缨。",
      "霜月亭亭白，连床话到明。"
    ]
  },
  {
    "id": "2e89e4208d70f5d70d93b73003c22b4e",
    "title": "送张无梦归天台山",
    "authorName": "戚纶",
    "authorId": "2e89e4208d70f5d76395ebd00768281a",
    "dynasty": "宋",
    "content": [
      "应悔名高藏不得，朝天翻喜放身归。",
      "知时多顺时人话，混俗犹披俗士衣。",
      "有伴指期玄鹤老，无心高羡白云飞。",
      "赤城此去全忘虑，笑我尘劳未息机。"
    ]
  },
  {
    "id": "2e89e4208d70f5d763fc927d2f182404",
    "title": "谕民",
    "authorName": "戚纶",
    "authorId": "2e89e4208d70f5d76395ebd00768281a",
    "dynasty": "宋",
    "content": [
      "文契多欺岁月深，便将疆界渐相侵。",
      "官中验出虚兼实，枷锁鞭笞痛不禁。"
    ]
  },
  {
    "id": "2e89e4208d70f5d7470ecc99ee3ac5cc",
    "title": "送何水部蒙出牧袁州",
    "authorName": "戚纶",
    "authorId": "2e89e4208d70f5d76395ebd00768281a",
    "dynasty": "宋",
    "content": [
      "连翩作牧蔼嘉声，重叠光华是此行。",
      "画隼前驱男子贵，锦衣当昼故乡荣。",
      "虎溪驻目曾游熟，采石维舟旧吏迎。",
      "来暮讴谣应载路，迟留桑梓肯忘情。",
      "郡楼拥翠峰峦合，井邑交光竹树明。",
      "醇酎岂知千日醉，温泉常见四时清。",
      "下车不问山河改，布政先期狱讼平。",
      "何日紫宸偏顾瞩，圣君留意在编氓。"
    ]
  },
  {
    "id": "2e89e4208d8164f7bd1d6adc9d628faf",
    "title": "帅潭日劝驾诗",
    "authorName": "刘珙",
    "authorId": "2e89e4208d8164f73b712de47d771e0e",
    "dynasty": "宋",
    "content": [
      "十载湘江守，重来白发垂。",
      "初无下车教，再赋食苹诗。",
      "天阔抟鹏翼，春融长桂枝。",
      "功名傥来事，大节要坚持。"
    ]
  },
  {
    "id": "2e89e4208d8164f7e495faecc127d973",
    "title": "送元晦",
    "authorName": "刘珙",
    "authorId": "2e89e4208d8164f73b712de47d771e0e",
    "dynasty": "宋",
    "content": [
      "翩翩双黄鹤，结巢相因依。",
      "一为天风便，矫翮西北飞。",
      "岁华及晼晚，霜露侵征衣。",
      "此行亦良苦，千里以为期。",
      "堂上玄发亲，荣禄当及兹。",
      "人生会有役，不复情凄洏。",
      "徘徊都门道，欲语行且迟。",
      "念子抱孤桐，窈窕弦古词。",
      "清商奋逸响，激烈有馀悲。",
      "不辞弹者劳，正恐知音稀。",
      "知音何足贵，我顾不可追。"
    ]
  },
  {
    "id": "2e89e4208da6caa1d6b92cf1a77ef6e7",
    "title": "成都遨乐诗二十一首其五二十三日圣寿寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "龙断争趋利，仁园敞邃深。",
      "经年储百货，有意享千金。",
      "器用先农事，人声混乐音。",
      "蚕丛故祠在，致祝顺民心。"
    ]
  },
  {
    "id": "2e89e4208da6caa1d6b92cf15c61d7cd",
    "title": "成都遨乐诗二十一首其五二十三日圣寿寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "千骑出重闉，严祠净宇邻。",
      "映林沽酒旆，迎马献花人。",
      "艳日披江雾，香飙起路尘。",
      "韶华特明媚，不似远方春。"
    ]
  },
  {
    "id": "2e89e4208da6caa1d6b92cf16bba1720",
    "title": "成都遨乐诗二十一首其五二十三日圣寿寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "赤精流景铄，朱夏向清和。",
      "绀宇修祠盛，华封祝庆多。",
      "簪裳千载遇，钟梵五天歌。",
      "远俗尤熙泰，皇猷信不颇。"
    ]
  },
  {
    "id": "2e89e4208da6caa1d6b92cf1158c03bb",
    "title": "成都遨乐诗二十一首其五二十三日圣寿寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "浣花溪上春风后，节物正宜行乐时。",
      "十里绮罗青盖密，万家歌吹绿杨垂。",
      "画船叠鼓临芳溆，彩阁凌波泛羽卮。",
      "霞景渐曛归棹促，满城欢醉待旌旗。"
    ]
  },
  {
    "id": "2e89e4208da6caa1777389e790d7876d",
    "title": "寄道士张明真",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "澹静姿仪简旷纵，结庵深对大茅峰。",
      "坐忘世故愁应少，道断人情语亦慵。",
      "万里信音凭鹤到，一厨烟火倩猿供。",
      "几时归侍虚皇驾，七色霞衣九色龙。"
    ]
  },
  {
    "id": "2e89e4208da6caa133798fd3c3645bdc",
    "title": "题琴台",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "西汉文章世所知，相如闳丽冠当时。",
      "游人不赏凌云赋，只说琴台是故基。"
    ]
  },
  {
    "id": "2e89e4208da6caa1c2eff6309d2fcda5",
    "title": "成都遨乐诗二十一首其一十二九日太慈寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "高阁长廊门四开，新晴市井绝纤埃。",
      "老农肯信忧民意，又见笙歌入寺来。"
    ]
  },
  {
    "id": "2e89e4208da6caa1c2eff6302602aa2e",
    "title": "成都遨乐诗二十一首其一十二九日太慈寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "春山缥翠一溪清，满路游人语笑声。",
      "自愧非才无异绩，止随风俗顺民情。"
    ]
  },
  {
    "id": "2e89e4208da6caa1c2eff6303a30459f",
    "title": "成都遨乐诗二十一首其一十二九日太慈寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "万里银潢贯紫虚，桥边螭辔待星姝。",
      "年年巧若从人乞，未省灵恩遍得无。"
    ]
  },
  {
    "id": "2e89e4208da6caa1c2eff630815455b6",
    "title": "成都遨乐诗二十一首其一十二九日太慈寺前蚕市",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "飞阁穹隆轶翠烟，盂兰盛会众喧阗。",
      "且欣酷暑从兹减，渐有凉风快夕眠。"
    ]
  },
  {
    "id": "2e89e4208da6caa12204b91081588435",
    "title": "赠都监雍元规",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "醒时莫忆醉时事，今日休言昨日非。",
      "池上风光宜共釂，劝君不要半酣归。"
    ]
  },
  {
    "id": "2e89e4208da6caa1022d95af97581901",
    "title": "颍水",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "先生尝此傲明时，绿袖清波万古奇。",
      "应有好名心未息，滩头洗耳欲人知。"
    ]
  },
  {
    "id": "2e89e4208da6caa107c62a9711c44df3",
    "title": "成都遨乐诗二十一首其十开西园",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "春山寒食节，夜雨昼晴天。",
      "日气薰花色，韵光遍锦川。",
      "临流飞凿落，倚榭立秋千。",
      "槛外游人满，林间饮帐鲜。",
      "众音方杂遝，馀景更留连。",
      "座客无辞醉，芳菲又一年。"
    ]
  },
  {
    "id": "2e89e4208da6caa107c62a979d92ec7e",
    "title": "成都遨乐诗二十一首其十开西园",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "感帝开鸿绪，薰风正阜生。",
      "亿年逢景运，万国赞丕平。",
      "瑞霭承龙阙，晨曦启凤城。",
      "胪宾趋陛墄，乐舞备韶英。",
      "译导来珍贡，酺欢洽颂声。",
      "曼龄均庆祝，闿泽慰群情。",
      "地有扪参远，人怀就日诚。",
      "愿将民共乐，聊以报皇明。"
    ]
  },
  {
    "id": "2e89e4208da6caa12ae72480a42f6ac5",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "岁历起新元，锦里春意早。",
      "诘旦会朋寀，群游候驺导。",
      "像塔倚中霄，翚檐结重橑。",
      "随俗纵危步，超若落清昊。",
      "千里如指掌，万象可穷讨。",
      "野阔山势回，寒馀林色老。",
      "遨赏空闾巷，朅来喧稚耄。",
      "人物事多闲，车马拥行道。",
      "顾此欢娱俗，良慰羁远抱。",
      "第忧民政疏，无庸答宸造。"
    ]
  },
  {
    "id": "2e89e4208da6caa12ae72480c9ce9d8a",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "初岁二之日，言出东城闉。",
      "缇骑隘重郛，淤车坌行尘。",
      "原野信滋腴，景物争光新。",
      "青畴隐遥坝，弱柳垂芳津。",
      "逻卒具威械，祭墦列重茵。",
      "俗尚各有时，孝思情则均。",
      "归途喧鼓铙，聚观无富贫。",
      "坤隅地力狭，百业常苦辛。",
      "设微行乐事，何由裕斯民。",
      "守侯其勉旃，亦足彰吾仁。"
    ]
  },
  {
    "id": "2e89e4208da6caa12ae724808acf0fe7",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "齐民聚百货，贸鬻贵及时。",
      "乘此耕桑前，以助农绩资。",
      "物品何其夥，碎璅皆不遗。",
      "编䉲列箱筥，饬木柄镃錤。",
      "备用诚为急，舍器工曷施。",
      "名花蕴天艳，灵药昌寿祺。",
      "根萌渐开发，蔂载相参差。",
      "游人炫识赏，善贾求珍奇。",
      "予真徇俗者，行观亦忘疲。",
      "日暮宴觞罢，众皆云适宜。"
    ]
  },
  {
    "id": "2e89e4208da6caa12ae72480b5d21438",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "予尝观四方，无不乐嬉游。",
      "惟兹全蜀区，民物繁它州。",
      "春宵宝灯然，锦里香烟浮。",
      "连城悉奔骛，千里穷边陬。",
      "衯裶合绣袂，轣辘驰香辀。",
      "人声震雷远，火树华星稠。",
      "鼓吹匝地喧，月光斜汉流。",
      "欢多无永漏，坐久凭高楼。",
      "民心感上恩，释呗歌神猷。",
      "齐音祝东北，帝寿长嵩邱。"
    ]
  },
  {
    "id": "2e89e4208da6caa12ae7248048294ff5",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "昔年张复之，来乘寇乱馀。",
      "三春虽宴赏，四野犹艰虞。",
      "遂移踏青会，登舟恣游娱。",
      "戒备渐解弛，人情悉安舒。",
      "垂兹五十年，材哲不敢逾。",
      "愚来再更朔，遽及仲春初。",
      "彩舵列城隈，画船满江隅。",
      "轻桡下奔濑，纵舆临精庐。",
      "因思贤守事，所作民乃孚。",
      "慈惠未为大，大者其忘诸。"
    ]
  },
  {
    "id": "2e89e4208da6caa12ae72480b72645fa",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "蜀虽云乐土，民勤过四方。",
      "寸壤不容隙，仅能充岁粮。",
      "间或容堕懒，曷能备凶痒。",
      "所以农桑具，市易时相望。",
      "野氓集广廛，众贾趋宝坊。",
      "惇本诚急务，戒其靡愆常。",
      "兹会良足喜，后贤勿忽忘。"
    ]
  },
  {
    "id": "2e89e4208da6caa12ae724807345be51",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "郊外融和景，浓于城市中。",
      "歌声留客醉，花意尽春红。",
      "游人一何乐，归驭莫匆匆。"
    ]
  },
  {
    "id": "2e89e4208da6caa12ae724806ef9d4e2",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "丽日照芳春，良会重元巳。",
      "阳滨修祓除，华林程射技。",
      "所尚或不同，兹俗亦足喜。",
      "门外盛车徒，山半列廛市。",
      "彩堋飞镝远，醉席歌声起。",
      "回头望城郭，烟霭相表里。",
      "秀色满郊原，遥景落川涘。",
      "目倦意犹远，思馀情未已。",
      "登高贵能赋，感物畅幽旨。",
      "宜哉贤大夫，由斯见材美。"
    ]
  },
  {
    "id": "2e89e4208da6caa12ae72480aae6d29b",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "长空赤日真可畏，三庚遇火气伏藏。",
      "温风淟涊郁不开，流背汗浃思清凉。",
      "江渎祠前有流水，欢注蓄泄为池塘。",
      "沈沈隆厦压平岸，好树荫亚芙蕖香。",
      "登舟命酒宾朋集，逃暑大饮宜满觞。",
      "丝竹聒耳非自乐，肆望观者如堵墙。",
      "吾侪未能免俗累，近日颇困炎景长。",
      "今晨纵游不觉暮，形为外役暑亦忘。",
      "岂如高斋涤百虑，危坐自造逍遥乡。"
    ]
  },
  {
    "id": "2e89e4208da6caa12ae724805edb4840",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "岷峨旁礴天西南，灵滋秀气中潜含。",
      "草木瑰富百药具，山民采捋知辛甘。",
      "成都府门重阳市，远近凑集争赍担。",
      "市人谲狯亦射利，颇觉良恶相追参。",
      "旁观有叟意气古，肌面皯黣毛䰐鬖。",
      "卖药数种人罕识，单衣结缕和阴岚。",
      "成都处士足传记，劝诫之外多奇谈。",
      "盛言每岁重阳市，屡有仙迹交尘凡。",
      "俗流闻此动非觊，不识妙理徒规贪。",
      "惟期幸遇化金术，未肯投足栖云嵓。",
      "予于神仙无所求，一离常道非所耽。",
      "但喜山民药货售，归助农业增锄芟。"
    ]
  },
  {
    "id": "2e89e4208da6caa12ae7248046d513c4",
    "title": "成都遨乐诗二十一首元日登安福寺塔",
    "authorName": "田况",
    "authorId": "2e89e4208da6caa12387337b6c340f25",
    "dynasty": "宋",
    "content": [
      "景至履佳辰，朝祖著国令。",
      "黄宫启潜萌，紫宇晨荫映。",
      "阳德比君子，吾道实可庆。",
      "矧丁皇运亨，遇主尧舜圣。",
      "坤维最远方，拙者此尸政。",
      "雅俗旧儒文，民牒少讼争。",
      "幸足宣上恩，惟恐盭物性。",
      "良时不易得，行乐未为病。",
      "高会纵嬉游，丰岁愈繁盛。",
      "兴众助驩欣，寄情于俚咏。"
    ]
  },
  {
    "id": "2e89e4208da9a85f14a277da224c2282",
    "title": "新月",
    "authorName": "胡时中",
    "authorId": "2e89e4208da9a85fd1457b72d1457b72",
    "dynasty": "宋",
    "content": [
      "星珠错落飞破镜，玉斧应须及时整。",
      "虽然光细轮未安，犹得山河半边影。",
      "几人矫首望婵娟，三五二八清光圆。",
      "光被四表千万年，不独长挂西南天。"
    ]
  },
  {
    "id": "2e89e4208da9a85f389862ff63a03c2a",
    "title": "清明行",
    "authorName": "胡时中",
    "authorId": "2e89e4208da9a85fd1457b72d1457b72",
    "dynasty": "宋",
    "content": [
      "忆昔父母康健时，清明携我上丘垄。",
      "如今清明我独来，却将小儿拜先冢。",
      "凝情东风泪满衣，江山虽是昔人非。",
      "儿儿问我悲何事，此意他年汝自知。"
    ]
  },
  {
    "id": "2e89e4208dc5be7c9f526f1378c8a200",
    "title": "送水云归吴",
    "authorName": "林顺德",
    "authorId": "2e89e4208dc5be7cd1457b72d1457b72",
    "dynasty": "宋",
    "content": [
      "归舟夜泊西兴渡，坐看潮来又潮去。",
      "江草江花春复春，山青水绿原如故。"
    ]
  },
  {
    "id": "2e89e4208ddbd82c79bbaf7e3054d822",
    "title": "题玲珑山",
    "authorName": "章良能",
    "authorId": "2e89e4208ddbd82cd1457b72c8ba76c2",
    "dynasty": "宋",
    "content": [
      "短锸长镵出万峰，凿开混沌作玲珑。",
      "市朝可是无巇崄，更向山林巧用工。"
    ]
  },
  {
    "id": "2e89e4208ddbd82c88031fae8ac20d8e",
    "title": "题李伯时飞骑习射图",
    "authorName": "章良能",
    "authorId": "2e89e4208ddbd82cd1457b72c8ba76c2",
    "dynasty": "宋",
    "content": [
      "禁营貔虎天厩龙，技痒不奈刍粟丰。",
      "闻道宝津尝护驾，前期踊跃矜骁雄。",
      "红绡低系柳枝碧，满满弯弓斫鬉射。",
      "偶然穿叶未为奇，截下红绡方破的。",
      "彩绳长曳彩毬轻，闪烁眩转如奔星。",
      "弦头霹雳起马脚，回看一箭落欃枪。",
      "乌纱帽稳春衫薄，交鞯焕烂青丝络。",
      "千步场深隔九关，毕景驰驱有馀乐。",
      "李侯应奉随春官，日晏归穿卫士班。",
      "平生抵死怜神骏，绝艺那能不细看。",
      "不学阎公伏池侧，仓皇丹粉供宣索。",
      "他年乘兴试追寻，妙处只须凭子墨。",
      "十六蹄翻意态真，罄控应节顾眄亲。",
      "当时骑士尽应尔，尚想元丰兵制新。",
      "慨今多事困供亿，养兵殆且殚民力。",
      "未闻士歌马腾槽，安得从容观戏剧。"
    ]
  },
  {
    "id": "2e89e4208de739116f8b24ea6fc44749",
    "title": "解汲舟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "上国经年客，春流一棹波。",
      "已醒离帐酒，犹记客亭歌。",
      "水枕残归梦，霜衾拥独哦。",
      "蓬窗横落月，作意傍人多。"
    ]
  },
  {
    "id": "2e89e4208de73911fae30a42b1b5ddfd",
    "title": "淮南道中微雪",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "密密云阴合，斜斜雪态妍。",
      "似欺春力浅，故傍客愁边。",
      "宿鸟投村暝，寒梅抱蕊鲜。",
      "无人命尊酒，清绝袅茶烟。"
    ]
  },
  {
    "id": "2e89e4208de739116194265e6c29371b",
    "title": "和舜明晚雨",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一雨平龟坼，层台转小凉。",
      "吟羞东野窘，醉想谪仙狂。",
      "湿翠生苔径，馀清袭芰裳。",
      "王郎不相顾，扫地静焚香。"
    ]
  },
  {
    "id": "2e89e4208de73911b94284c4126bc061",
    "title": "东阳社日泛舟观竞渡",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "谁唤思家客，来为荡桨嬉。",
      "鬓华羞照水，雨意解催诗。",
      "叠鼓飞文鹢，香鬟出短篱。",
      "醉归真梦觉，犹忆湔裙时。"
    ]
  },
  {
    "id": "2e89e4208de73911ba5c9009c6a8f97a",
    "title": "三峰长老送纸被",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "笑我布衾故，分君楮幅温。",
      "尚嫌肱当枕，端称席为门。",
      "败箧薪钱尽，幽窗雪意昏。",
      "寤惊双脚暖，犹恐锦鲸存。"
    ]
  },
  {
    "id": "2e89e4208de73911a0894610a42c0408",
    "title": "盆中梅花",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "兀兀天涯客，依依雪谷花。",
      "莫辞遮病眼，相伴送年华。",
      "劝我三杯釂，熏心一念邪。",
      "幽香恋吟笔，半堕墨池洼。"
    ]
  },
  {
    "id": "2e89e4208de7391163354e435db8bf3b",
    "title": "月下",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "幽独不自得，出门谁适从。",
      "滔滔我不即，踽踽世宁容。",
      "吾道固应尔，何人此意同。",
      "唯馀穿户月，照我一尊空。"
    ]
  },
  {
    "id": "2e89e4208de739113046fcc13c31ee8d",
    "title": "寒食",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "粥冷春饧冻，泥开腊酒斟。",
      "故乡空泪满，华发正愁侵。",
      "山暝雨还住，烟孤村更深。",
      "谁知江海客，浩荡济时心。"
    ]
  },
  {
    "id": "2e89e4208de7391147226bf343c139b7",
    "title": "寄金确然",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "金子卧空谷，何人赋白驹。",
      "僧斟三味酒，客荐一囊书。",
      "归梦寒应短，诗肠饥自呼。",
      "强穿东郭履，来煮雪畦蔬。"
    ]
  },
  {
    "id": "2e89e4208de7391187e778951442519d",
    "title": "春晚五言寄梦得",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "美景足可惜，残春尤不堪。",
      "晚英馀燕蹴，熟颗坠莺含。",
      "岁月蓬双鬓，生涯粟一甔。",
      "唯思对公瑾，把酒话江南。"
    ]
  },
  {
    "id": "2e89e4208de7391152ecbb4320d55be9",
    "title": "再答诸公",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "芳节坐晼晚，客怀无一堪。",
      "柳眠犹自困，花笑为谁含。",
      "风揭拾遗屋，尘生执㦸甔。",
      "联诗赖诸友，妙句压城南。"
    ]
  },
  {
    "id": "2e89e4208de73911d95444aba39b23ea",
    "title": "七月四日宿丹溪道中",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "日出露芒重，凉生风叶翻。",
      "秋粳已照眼，社酒欲香村。",
      "牛下草莱湿，人归园屋昏。",
      "个中吾不浅，扰扰与谁论。"
    ]
  },
  {
    "id": "2e89e4208de739118b8424fbdcd4f24b",
    "title": "辛亥中秋不见月",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "今夕九秋半，心期负隔年。",
      "劳生灰劫里，微雨客游边。",
      "旅泊正无酒，阴云遑怨天。",
      "何时草堂月，相对藉糟眠。"
    ]
  },
  {
    "id": "2e89e4208de73911bb2c3cb230a59dd9",
    "title": "赠吴昌国二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "居越与谁语，得君宽我愁。",
      "颇惊三日别，更为一樽留。",
      "食藿有馀味，泣河非所谋。",
      "相看抚身世，容与愧苍鸥。"
    ]
  },
  {
    "id": "2e89e4208de73911bb2c3cb21a4b1194",
    "title": "赠吴昌国二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "忆我少年日，游君大父闲。",
      "诸孙嗟契阔，双鬓各斓斑。",
      "未觉归愚晚，俱尝适俗艰。",
      "绝知归思急，更觅玉梅攀。"
    ]
  },
  {
    "id": "2e89e4208de7391176ef54de616af296",
    "title": "李似表取告归晋陵",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "酌酒掺归袂，繁阴殊未收。",
      "心知非远别，自不柰离愁。",
      "蓬渚倦怀椠，云台归借筹。",
      "遄来阊阖路，万马避前驺。"
    ]
  },
  {
    "id": "2e89e4208de73911292b6565aa144c52",
    "title": "致政宣教魏公挽诗二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "己自应无憾，人犹叹不遭。",
      "簪缨门已大，湖海气方豪。",
      "旧国牛矶外，新阡马鬣高。",
      "流芳传教子，步武接夔皋。"
    ]
  },
  {
    "id": "2e89e4208de73911292b656552765f9c",
    "title": "致政宣教魏公挽诗二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "交盖岁云晚，向人怀自倾。",
      "争棋消永昼，酌茗话平生。",
      "转手便陈迹，抚书增故情。",
      "无由从执绋，空想葬箫声。"
    ]
  },
  {
    "id": "2e89e4208de7391128a3545b1846feda",
    "title": "刘氏挽诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "馀庆钟兰秀，初占合凤飞。",
      "那知风不止，遽作露先晞。",
      "鬻剃筵方彻，齐眉事已非。",
      "魂车春陌上，空背夕阳归。"
    ]
  },
  {
    "id": "2e89e4208de73911eb36a5ad1f915951",
    "title": "建安道中",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "荦确复荦确，秋山殊未晴。",
      "流年半羁旅，此地几经行。",
      "雪岭今慵照，茅檐欲谩营。",
      "大钧浑莫问，流坎任馀生。"
    ]
  },
  {
    "id": "2e89e4208de73911d35e6170c95b65ef",
    "title": "送沈昌时赴宁海令兼叙别二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "俯仰尘埃二十年，天涯初此试鸣弦。",
      "正缘五斗羞陶令，莫叹三江阻郑虔。",
      "馋吏诛求何日餍，羸民凋瘵岂容鞭。",
      "故人便使来当路，终恐劳公自挽船。"
    ]
  },
  {
    "id": "2e89e4208de73911d35e61700d9a839b",
    "title": "送沈昌时赴宁海令兼叙别二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "午潮平处落归帆，已觉离情两不堪。",
      "转手便成千日别，悲歌聊倚一杯酣。",
      "波翻别壑闻车水，青遍柔桑趁浴蚕。",
      "归路春深风日美，伴谁操笔赋幽探。"
    ]
  },
  {
    "id": "2e89e4208de73911b3fcdff49f9b998a",
    "title": "西湖泛舟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "望湖楼下照衰颜，羞见尘埃两鬓斑。",
      "风艇纵看山转侧，烟堤尽逐水回还。",
      "唤人归去城钟急，触处相亲岭月弯。",
      "不用新诗摹绝境，定知长到梦魂间。"
    ]
  },
  {
    "id": "2e89e4208de73911045dbf94e72c73ff",
    "title": "送刘道醇归乌石",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一廛避地本依刘，闻得更书始欲愁。",
      "旧德镌碑在人口，归装载石压溪舟。",
      "寄书莫忘青泥信，把酒谁同黄菊秋。",
      "新阁诗增风月价，自应神物护银钩。"
    ]
  },
  {
    "id": "2e89e4208de73911045dbf94aec8e13b",
    "title": "送刘道醇归乌石",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "胸中一壑故超然，耿耿羞争倚市妍。",
      "万事一尊陶令酒，群儿满世祖生鞭。",
      "欲投乌石农桑社，尚有灵山香火缘。",
      "持节重来慰父老，蹊头相送各携钱。"
    ]
  },
  {
    "id": "2e89e4208de739110bb8bed52ce693d8",
    "title": "题白鹿庵壁",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "鹿门庞老携客隐，耳冷十年难与俱。",
      "蝼蚁梦中求曩事，芭蕉林里见今吾。",
      "游丝弄影分阴转，乔木摩空万壑趋。",
      "香妙心清无一事，不知何处是华胥。"
    ]
  },
  {
    "id": "2e89e4208de739110bb8bed525b23d12",
    "title": "题白鹿庵壁",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "滔滔一世强留连，头上从渠岁月迁。",
      "老子养生宁解事，小儿有口惯谈天。",
      "醉来莫负持螯手，老矣终寻种玉田。",
      "若怪微吟漏消息，九江谁识市门仙。"
    ]
  },
  {
    "id": "2e89e4208de7391151ea709b42f7512d",
    "title": "与求道人同之福唐",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "缚屋双峰云一坞，抛来伴我事幽寻。",
      "风花踪迹趣虽各，香火因缘情自深。",
      "浮峡未兴圆泽叹，乘桴还有仲由心。",
      "三山他日记耆旧，凿齿弥天无古今。"
    ]
  },
  {
    "id": "2e89e4208de739111dfb44b06b943920",
    "title": "次韵李尧端见嘲食蕨",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "真人官府未夤缘，且向龙山作散仙。",
      "春入晓痕催采蕨，雨翻泥陇忆归田。",
      "蔬肠我若枵蝉腹，诗格君如击鹘拳。",
      "箸下万钱谋更鄙，诸公饱死太官膻。"
    ]
  },
  {
    "id": "2e89e4208de739112d90d73534c2026d",
    "title": "次韵尧端试茶",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "龙文新夸荐缃罗，园吏分尝苦未多。",
      "自瀹云腴𣂏露井，坐知雪粒采阳坡。",
      "撑肠君要浇黄卷，爱酒渠方卷白波。",
      "我亦个中殊不浅，断无踪迹到无何。"
    ]
  },
  {
    "id": "2e89e4208de739115bad92999c3a09ef",
    "title": "送友生",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "剥喙门前久未嗔，定知我辈不羁人。",
      "午窗唤起梦魂好，一语便知风味真。",
      "身婴世网坐营口，心识醉乡慵问津。",
      "忽先秋燕背人去，四角何由生客轮。"
    ]
  },
  {
    "id": "2e89e4208de739118a91d63cdfc25052",
    "title": "赠范直夫",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "将军竞病诗成处，南浦春归兰玉丛。",
      "渐减心情身老大，久乖谈笑路西东。",
      "乡关落日苍茫外，樽酒寒花寂历中。",
      "且与寓公同放旷，浩歌相属倚秋风。"
    ]
  },
  {
    "id": "2e89e4208de73911583f57452b2030ba",
    "title": "招友生",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "雨收天气欲清明，犹有馀寒在粥饧。",
      "马队客勤贪昼永，鳣堂人病想身轻。",
      "读书有味齑盐好，对境无情梦寐清。",
      "欲话此怀须我辈，一来蜡屐伴春行。"
    ]
  },
  {
    "id": "2e89e4208de739114e7e7af4bfe31cbb",
    "title": "次徐谢韵还江公诗卷",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "大条祠官闲日月，绝知圣处著功深。",
      "荣枯举世争卢白，枉直何人较尺寻。",
      "身比香山差得计，诗看正始有遗音。",
      "应容下客游东阁，要话朱游夙昔心。"
    ]
  },
  {
    "id": "2e89e4208de7391164a48045f978e1c7",
    "title": "次韵汪彦允见寄",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "北苑乖期恨昔年，异乡牢落梦江天。",
      "约游汗漫传新句，许出婵娟有旧缘。",
      "种种鬓丝何计换，摇摇心旆不胜悬。",
      "归耕要伴君难老，相与笞鸾作散仙。"
    ]
  },
  {
    "id": "2e89e4208de739115d9e1cb9ea724bb4",
    "title": "与吴昌国同游灵水院二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "算舟吏散了无事，与客意行初不谋。",
      "饱看云涛舞空阔，欣逢泉石媚深幽。",
      "西汉未试补天手，上界那知鞭凤游。",
      "剪烛他年忆真赏，莫嗟身世尚沉浮。"
    ]
  },
  {
    "id": "2e89e4208de739115d9e1cb964747591",
    "title": "与吴昌国同游灵水院二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "来往风流记两翁，天涯今作九秋蓬。",
      "坐惊秀色悬眉宇，便觉仙峰入手中。",
      "傲世真成漆园吏，输君不负北窗风。",
      "书生浪发新亭叹，自笑尊前气吐虹。"
    ]
  },
  {
    "id": "2e89e4208de739113a0a18cdf4ef940d",
    "title": "孔生示二诗答一篇",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "岁晚尊前一笑哗，怜君孤愤老天涯。",
      "诸豪虽识临邛客，陋族难当阙里家。",
      "会有孟光求共隐，不应牧犊但长嗟。",
      "青衫华发春风里，择婿犹堪驻宝车。"
    ]
  },
  {
    "id": "2e89e4208de73911cac1dac827749857",
    "title": "寄江少明",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "龙卷风云一发蟠，不妨聊作侍祠官。",
      "高情未许群儿觉，万事何须正眼看。",
      "问道从公春信近，谈天容我酒杯宽。",
      "乘桴亦有平生意，回首纷纷行路难。"
    ]
  },
  {
    "id": "2e89e4208de73911674c9ad0c86d5c68",
    "title": "次韵刘仲高怀外舅家梅花",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "柯山月下婵娟影，前度刘郎馀故情。",
      "诗成回首恋三宿，我亦惜花痴半生。",
      "雁沉寒水菩提长，虫蚀真诠章句清。",
      "西湖悬绝得鸾喙，可但能专五字城。"
    ]
  },
  {
    "id": "2e89e4208de7391113b358e32a566681",
    "title": "送景思",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "司祀名郎下紫宸，王师载主尚时巡。",
      "丕承配极威灵在，对越垂休命秩新。",
      "幽梦想多春草句，清江为洗涅衣尘。",
      "行观前席来宣室，可但从容问鬼神。"
    ]
  },
  {
    "id": "2e89e4208de73911fd4872646765cf9a",
    "title": "次韵郑德与归舟中感怀",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "两牛鸣地隔寒流，病起相望客鬓秋。",
      "闻道唤船归别浦，坐怀联策倚沧洲。",
      "骚人空复惊摇落，胡贾何须叹滞留。",
      "会拥蒙冲入河渭，看君黄色上眉头。"
    ]
  },
  {
    "id": "2e89e4208de73911018be4cb13d45703",
    "title": "次钊",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "强蹋府尘从傅子，立谈江阁识钊郎。",
      "一尊此地见眉宇，十载相思成鬓霜。",
      "秋灯煜煜照情话，夜浪翻翻吹客床。",
      "投名径入农圃社，老矣不梦天门翔。"
    ]
  },
  {
    "id": "2e89e4208de7391174251872a369c04c",
    "title": "送蔺廷彦之衡州",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "墙东新径去年开，二老扶筇便往来。",
      "数面何曾三日别，离怀都寄十分杯。",
      "客亭系马梅争落，官舍裁书雁欲回。",
      "秉执枢机有知己，未须卜筑向蒿莱。"
    ]
  },
  {
    "id": "2e89e4208de7391173c5d585fb5de90b",
    "title": "次张演翁林元惠韵",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "朱门小驻使君车，二老风流入画图。",
      "但有觥筹供笑语，从教岁月上髯须。",
      "诗成华烛留残蜡，客醉高歌叩缺壶。",
      "更起争棋夸得隽，不应局蹙守边隅。"
    ]
  },
  {
    "id": "2e89e4208de73911fe3dad72f5ffda69",
    "title": "雨二绝句",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "摵摵初鸣竹，涓涓稍滴檐。",
      "忽然幽梦断，更觉晓寒添。"
    ]
  },
  {
    "id": "2e89e4208de73911fe3dad72f2b42930",
    "title": "雨二绝句",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "纤纤花入麦，漫漫雨黄梅。",
      "泥径无人度，风帘为燕开。"
    ]
  },
  {
    "id": "2e89e4208de73911d8e9a1091f3be214",
    "title": "怀刘园作",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一与刘园别，春风到海隅。",
      "墙阴草争绿，留得屐痕无。"
    ]
  },
  {
    "id": "2e89e4208de73911efe1868de29275b7",
    "title": "五言小诗三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一雨缘南浦，波明柳荫门。",
      "遥知湔裾处，为我一攀翻。"
    ]
  },
  {
    "id": "2e89e4208de73911efe1868dabea2c83",
    "title": "五言小诗三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "散策桥南路，春容最好时。",
      "梦回花满眼，犹恐是辛夷。"
    ]
  },
  {
    "id": "2e89e4208de73911efe1868dc3da81a2",
    "title": "五言小诗三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "牛归坡草暖，船系岸花零。",
      "白堕尊同卧，黄昏月照醒。"
    ]
  },
  {
    "id": "2e89e4208de739119213c6fc20916d66",
    "title": "梨",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一霜木叶纷纷妥，园夫献梨红颊椭。",
      "亦知胸次本清凉，且欲与君充饤坐。"
    ]
  },
  {
    "id": "2e89e4208de7391195b492f506d87ddf",
    "title": "太康道中二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "得春榆柳遍平郊，犹见藏鸦影未交。",
      "动地风来一披拂，青黄浅浅抹林稍。"
    ]
  },
  {
    "id": "2e89e4208de7391195b492f5e435803c",
    "title": "太康道中二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一色春匀万树红，坐愁吹作雪漫空。",
      "谁知榆荚杨花意，只拟春残卷地风。"
    ]
  },
  {
    "id": "2e89e4208de739118b383bddb3f20471",
    "title": "灯夕时在泗上五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "灯花作意照归人，短棹扁舟寂寞滨。",
      "帝力如春苏万物，遥知太一不威神。"
    ]
  },
  {
    "id": "2e89e4208de739118b383bdd7a819287",
    "title": "灯夕时在泗上五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "云窗月槛仰乘舆，俯看香车出绣襦。",
      "九陌人人歌帝力，不须微服过康衢。"
    ]
  },
  {
    "id": "2e89e4208de739118b383bddf3219493",
    "title": "灯夕时在泗上五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "鸾驾翩翩驭晚风，积苏宫阙夜蒙蒙。",
      "明朝遣觅铁如意，应在凉州酒肆中。"
    ]
  },
  {
    "id": "2e89e4208de739118b383bdd54e8f3a0",
    "title": "灯夕时在泗上五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "我欲安心未有方，至人遗迹已茫茫。",
      "自非窣堵波中老，谁直先生一瓣香。"
    ]
  },
  {
    "id": "2e89e4208de739118b383bdddb75859d",
    "title": "灯夕时在泗上五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "我观世界只儿嬉，一戏相从更莫辞。",
      "绮语未忘馀习在，明朝与和紫姑诗。"
    ]
  },
  {
    "id": "2e89e4208de739118c96466a093dbf45",
    "title": "松江三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "尘缘挽我去渔矶，回首沧洲此愿违。",
      "偶寄一舟江上去，只无箬笠与蓑衣。"
    ]
  },
  {
    "id": "2e89e4208de739118c96466a8a60be70",
    "title": "松江三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "表里江湖眼界新，解夸奇观属诗人。",
      "要须一釂三江水，净洗多生舌本尘。"
    ]
  },
  {
    "id": "2e89e4208de739118c96466a25d6262a",
    "title": "松江三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "晴江渺渺跨江干，春涨平湖万顷寒。",
      "欲挽银潢供砚滴，坐如震泽在毫端。"
    ]
  },
  {
    "id": "2e89e4208de7391146e59e3852bac699",
    "title": "翠碧",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "长桥画柱照清沦，俯见游鯈不可缗。",
      "山影半溪丛筱密，谁知翠碧解藏身。"
    ]
  },
  {
    "id": "2e89e4208de73911fca32aabeabbd7b6",
    "title": "赋王伯温家酴醾",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "翩翩风驭驾花神，更遣酴醾殿晚春。",
      "压架秾香千尺雪，唤回中酒惜花人。"
    ]
  },
  {
    "id": "2e89e4208de73911716195076fbe6dcd",
    "title": "王彦行送樱桃",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "香英狼籍了无馀，偿我残春一斛珠。",
      "犹带微酸饷佳客，为嫌啼鸟啄红肤。"
    ]
  },
  {
    "id": "2e89e4208de739111886fcd0ea85ec80",
    "title": "芍药二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "红颜素脸出春残，袅袅传传态自完。",
      "闻道扬州冠天下，何年跨鹤往吟看。"
    ]
  },
  {
    "id": "2e89e4208de739111886fcd042a876b9",
    "title": "芍药二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "舞困春风睡思深，东君更与缠腰金。",
      "颓檐醉尉花应笑，那有当年幕客心。"
    ]
  },
  {
    "id": "2e89e4208de7391127f7669a451b7ca5",
    "title": "月岩去上饶十里山有侧穴腹背皆洞如月",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "凿透巉岩不记春，山腰千古挂冰轮。",
      "谁知擘破三峰手，聊出婵娟戏路人。"
    ]
  },
  {
    "id": "2e89e4208de73911b73b835d1bad1ce2",
    "title": "蝉",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "阴阴叶底午蝉嘶，满腹春风寄一枝。",
      "下有行人正愁绝，不知幽咽自缘饥。"
    ]
  },
  {
    "id": "2e89e4208de73911045a5e5894c36dc7",
    "title": "寄湛师",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一月分身入万池，道人何处不相随。",
      "卧听绝壑传风籁，历历新诗世不知。"
    ]
  },
  {
    "id": "2e89e4208de73911ed7f91e2308845b2",
    "title": "答汪明道见示画雪梅诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "诗人未见雪梅画，只识前村横水枝。",
      "百巧摹香摹不出，此诗风味略相宜。"
    ]
  },
  {
    "id": "2e89e4208de73911f1f0a2bfba4fdb0c",
    "title": "夹路天宁谒僧不遇",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "支公去不锁禅扉，熟境应留梦里归。",
      "我却寄眠公榻上，此心浑似片云飞。"
    ]
  },
  {
    "id": "2e89e4208de73911717bda4e096c8830",
    "title": "野步",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "悲歌厌听久无襦，倦客翻嫌出有车。",
      "杖策岸巾山下路，百钱聊欲饮樵夫。"
    ]
  },
  {
    "id": "2e89e4208de739110125c61e206fba1b",
    "title": "报恩寺",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "道人足迹扫尘寰，坐看筇枝上藓斑。",
      "豢得箨龙千尺就，却教行水绕空山。"
    ]
  },
  {
    "id": "2e89e4208de73911d16b22185a7ba68a",
    "title": "铅山僧斋假山",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "擘开华岳三峰秀，叠就层峰数石寒。",
      "等是世间儿戏事，道人莫作两般看。"
    ]
  },
  {
    "id": "2e89e4208de739118e5c603a841ecdcc",
    "title": "石门寺四首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "橘刺藤梢罥客衣，直缘微禄得奔驰。",
      "悬知投老归田味，只似登山困睡时。"
    ]
  },
  {
    "id": "2e89e4208de739118e5c603a77479b9c",
    "title": "石门寺四首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "行穿苍麓瞰平冈，踏破青鞋到上方。",
      "城市纷纷足机阱，却从山路得康庄。"
    ]
  },
  {
    "id": "2e89e4208de739118e5c603ad5d39181",
    "title": "石门寺四首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "林栖相唤出幽谷，我亦欲起天未明。",
      "枕中决决响山溜，一似荒城长短更。"
    ]
  },
  {
    "id": "2e89e4208de739118e5c603ae0cd12e2",
    "title": "石门寺四首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "真功那复叹蒸沙，静笑饥肠日夜哗。",
      "老褐不须供茗粥，朝餐吾已办丹霞。"
    ]
  },
  {
    "id": "2e89e4208de73911252033de32f0cb93",
    "title": "谢人寄茶",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "寄我新诗锦绣端，解包更得凤山团。",
      "分无心赏陪颠陆，只有家风似懒残。"
    ]
  },
  {
    "id": "2e89e4208de73911dd2f095722c099af",
    "title": "与匀道人蔬饭作两绝句",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "道人一计了平生，肯笑寒儒不糁羹。",
      "若识先生晚食肉，万钱何处著膻腥。"
    ]
  },
  {
    "id": "2e89e4208de73911dd2f0957a6b2d1f0",
    "title": "与匀道人蔬饭作两绝句",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "牛羊触藩笋成竹，鹅鹜成群饱倒藤。",
      "一饭罗摩未为孽，要知我是在家僧。"
    ]
  },
  {
    "id": "2e89e4208de7391137f96eb039850e26",
    "title": "匀道人之玉山戏作两小诗送之",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "小雨敛尘芒屩轻，玉峰一点笠边明。",
      "向来目尽鸟飞处，一锡今随只影行。"
    ]
  },
  {
    "id": "2e89e4208de7391137f96eb043b088b9",
    "title": "匀道人之玉山戏作两小诗送之",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "道眼无尘万景随，沧江秋色入新诗。",
      "归时人问江南好，只道君行到自知。"
    ]
  },
  {
    "id": "2e89e4208de73911e26426cef09e81d6",
    "title": "宿鹅湖寺和同行匀道人",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "人间狡兔开三窟，天上夜叉守九关。",
      "欲伴衲僧林下住，会须石似此心顽。"
    ]
  },
  {
    "id": "2e89e4208de73911e01a694c7b6dcc03",
    "title": "题廓见亭",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "危栏缥缈跨鸿蒙，城郭溪山一览空。",
      "何处更容君着眼，大千浑在六窗中。"
    ]
  },
  {
    "id": "2e89e4208de739114c4fb32e82cdec60",
    "title": "梅花",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "春归幽谷转微和，已觉粘枝玉蕊多。",
      "天女净香焚月下，相逢依约到无何。"
    ]
  },
  {
    "id": "2e89e4208de73911981d005000b72450",
    "title": "书钊",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "梅花梦向笛中残，子著深枝一一酸。",
      "肠断来迟双燕子，暗香消歇粉泥乾。"
    ]
  },
  {
    "id": "2e89e4208de73911981d0050003f9f71",
    "title": "书钊",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "心空无地着尘沙，对镜何曾一念差。",
      "戏取大千归丈室，未妨衣襋乱天花。"
    ]
  },
  {
    "id": "2e89e4208de73911913df1fde6b8e24c",
    "title": "南浦五小诗迎劳二弟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "鳞生雨后东西倦，雪落竹间南北枝。",
      "将母方勤弟行役，春风应满锦囊诗。"
    ]
  },
  {
    "id": "2e89e4208de73911913df1fdd4d448e5",
    "title": "南浦五小诗迎劳二弟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "苟禄劳生不为身，强颜来此算征人。",
      "莫将朝市轻分别，等是低回一鬨尘。"
    ]
  },
  {
    "id": "2e89e4208de73911913df1fd4e60b048",
    "title": "南浦五小诗迎劳二弟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "堂前春日媚珍盘，稚子相群舞袖斑。",
      "斗酒寿亲逢一笑，不知身在市门间。"
    ]
  },
  {
    "id": "2e89e4208de73911913df1fdd9c4b39e",
    "title": "南浦五小诗迎劳二弟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "青山北界大江东，了了乡关在眼中。",
      "归得一廛吾愿足，此生初不问穷通。"
    ]
  },
  {
    "id": "2e89e4208de73911913df1fd0cf8929f",
    "title": "南浦五小诗迎劳二弟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "健碧倚天无数峰，眼前浑似故人逢。",
      "问来识面知何处，应在颐斋诗卷中。"
    ]
  },
  {
    "id": "2e89e4208de73911259ad653e20f0042",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "心亲千里不辞遥，咫尺衡门接市桥。",
      "万卷舌端真历历，一丘胸次更嚣嚣。"
    ]
  },
  {
    "id": "2e89e4208de73911259ad653e7c39faf",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "平生学道著功深，世事萦人负此心。",
      "赖有关西门下士，洛川流派得重寻。"
    ]
  },
  {
    "id": "2e89e4208de73911259ad65384d9ab18",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "屹屹龟山障末流，藩墙一望渺无由。",
      "胸中万里平生事，肯蹋寻常只么休。"
    ]
  },
  {
    "id": "2e89e4208de73911259ad653bebce385",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "两翁相对语更阑，想见风生席石间。",
      "诗就南枝三转鹊，樽前秋月半衔山。"
    ]
  },
  {
    "id": "2e89e4208de73911259ad653eb107f00",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "残书倦展水沉烧，那有堂前学子嘲。",
      "卧读萧陈秋夕句，不知烟暝鸟争巢。"
    ]
  },
  {
    "id": "2e89e4208de73911259ad6531d82d339",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "凛凛臞仙千载人，当年许卜一枝邻。",
      "天高鬼恶堂堂去，谁识渠侬不坏身。"
    ]
  },
  {
    "id": "2e89e4208de73911259ad6535e35080f",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "不见陈公岁又除，七峰深处食无鱼。",
      "终烦指似龟山路，会使人疑得异书。"
    ]
  },
  {
    "id": "2e89e4208de73911259ad653dfb92163",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一筇楚尾见春风，遥想诗成顾盻中。",
      "心逐孤云天外去，恍疑身在大江东。"
    ]
  },
  {
    "id": "2e89e4208de73911259ad653ac20f1cd",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "沙界豪端久自知，笔锋一戏更何疑。",
      "江南春色花千里，幻入幽人半幅诗。"
    ]
  },
  {
    "id": "2e89e4208de73911259ad65382dd5206",
    "title": "和几叟秋日南浦十绝句简子庄寄几叟",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "风雨交交耿夜灯，天涯兄弟对床听。",
      "莫嫌诗作江南语，一梦家山眼亦青。"
    ]
  },
  {
    "id": "2e89e4208de7391187aab71760436995",
    "title": "答子庄见和",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "老去温柔失旧乡，北窗一枕午风长。",
      "梦回未觉羲皇下，句好全胜殿阁凉。"
    ]
  },
  {
    "id": "2e89e4208de739114c888c1b75462cb3",
    "title": "答国镇见迓之什",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "平津栏槛倚高秋，一掬寒波醉眼流。",
      "莫话风流云散事，九河翻泪若为收。"
    ]
  },
  {
    "id": "2e89e4208de739114c888c1bdba77b97",
    "title": "答国镇见迓之什",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "渊明把菊对清秋，醉里诗豪万象流。",
      "画出多情愁绝处，七峰明灭断云收。"
    ]
  },
  {
    "id": "2e89e4208de73911f0f7481bc84ec026",
    "title": "次韵答梦得送荆公墨刻",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "相马评书世未知，要从风骨识权奇。",
      "半山妙墨翻风雨，尚有典刑今复谁。"
    ]
  },
  {
    "id": "2e89e4208de739110258412bc26acc57",
    "title": "与许簿同游南山二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "步携婉娩上巉岩，北望云山紫翠搀。",
      "了了大江东岸路，欲攀风驭脱羁衔。"
    ]
  },
  {
    "id": "2e89e4208de739110258412ba4776a94",
    "title": "与许簿同游南山二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "秋空如水莫留尘，脚底千峰翠浪奔。",
      "未暇与君游八表，且当索酒赋鹍鹏。"
    ]
  },
  {
    "id": "2e89e4208de739118c1a4dedc7b0bf29",
    "title": "游报国院用壁间韵示同游二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "招提一叶弄新晴，却信朝檐鹊有灵。",
      "犹有幽花堪系缆，为言轻手惜飘零。"
    ]
  },
  {
    "id": "2e89e4208de739118c1a4ded61ce1482",
    "title": "游报国院用壁间韵示同游二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "老僧弥勒久同龛，应笑游人世味甘。",
      "小数何曾工九九，深禅聊欲问三三。"
    ]
  },
  {
    "id": "2e89e4208de7391179ea3f946adc886d",
    "title": "溪桥纳凉晚归小景",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "谁共溪边沆瀣杯，惊鱼不睡棹歌来。",
      "风生蘋末无多子，更待冰轮作伴回。"
    ]
  },
  {
    "id": "2e89e4208de73911ccd3fe2e07930557",
    "title": "水精念珠颂",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "百八么珠水玉寒，客囊无复一钱看。",
      "只应袖里灵山在，无数如来转指端。"
    ]
  },
  {
    "id": "2e89e4208de73911b53705c4b54bd2e2",
    "title": "卧疾初起示逢年兼简绰中德粲五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "观身已作水溶溶，投瓦云何觉病攻。",
      "造物小儿真一戏，未妨居士却谈空。"
    ]
  },
  {
    "id": "2e89e4208de73911b53705c40ba4e54a",
    "title": "卧疾初起示逢年兼简绰中德粲五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "病馀都作鹤联拳，谁识臞儒是列仙。",
      "如我角犀将底用，藜羹相对却超然。"
    ]
  },
  {
    "id": "2e89e4208de73911b53705c43fa538ad",
    "title": "卧疾初起示逢年兼简绰中德粲五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "清风白雨洒炎荒，林下听时恰对床。",
      "一洗微疴何足道，请观何处不清凉。"
    ]
  },
  {
    "id": "2e89e4208de73911b53705c4cc72ac1a",
    "title": "卧疾初起示逢年兼简绰中德粲五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "蚤岁功名不自量，近从颜禹识行藏。",
      "万钱本是忧时饵，除却箪瓢莫谩尝。"
    ]
  },
  {
    "id": "2e89e4208de73911b53705c41f155ece",
    "title": "卧疾初起示逢年兼简绰中德粲五首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一溪风月浩无边，病起吟觞总未便。",
      "欲作二豪知未办，恐君爱我沐猴禅。"
    ]
  },
  {
    "id": "2e89e4208de739112ef1b9d77ba236ae",
    "title": "以月团为十二郎生日之寿戏为数小诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "凤山团饼月朣朦，老桂横枝出旧丛。",
      "小友他年春入手，始知蟾窟本来空。"
    ]
  },
  {
    "id": "2e89e4208de739112ef1b9d74e3510b7",
    "title": "以月团为十二郎生日之寿戏为数小诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "梦觉床头无复酒，语终甑底但馀糜。",
      "已堪北海呼为友，犹恐西真唤作儿。"
    ]
  },
  {
    "id": "2e89e4208de739112ef1b9d7038b2820",
    "title": "以月团为十二郎生日之寿戏为数小诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "骎骎惊子笔生风，开卷犹须一尺穷。",
      "年长那知虫鼠等，眼明已见角犀丰。"
    ]
  },
  {
    "id": "2e89e4208de739112ef1b9d7dabd8753",
    "title": "以月团为十二郎生日之寿戏为数小诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "生朝乐事记当年，汤饼何须半臂钱。",
      "吾算自知樽有酒，汝翁莫叹坐无毡。"
    ]
  },
  {
    "id": "2e89e4208de739114473e5a9959ebcf6",
    "title": "宿灵感院二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "现身犹有宰官缘，且作吴门忍辱仙。",
      "欲以诗书为佛事，利生一念几生前。"
    ]
  },
  {
    "id": "2e89e4208de739114473e5a931cd37bf",
    "title": "宿灵感院二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "净扫云房借客眠，折铛煮粥劝加餐。",
      "道人更有超然处，柿落霜林擘鸟残。"
    ]
  },
  {
    "id": "2e89e4208de73911e75726ec87a053c8",
    "title": "游南峰赠长老",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "欲问春归只意行，乱红吹尽绿冥冥。",
      "道人那管芳菲过，沙劫成灰睡未醒。"
    ]
  },
  {
    "id": "2e89e4208de73911804211847f51a76e",
    "title": "小偈呈元声求博山炉",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "炉峰落日紫烟孤，江上扁舟失梦馀。",
      "乞我博山修净供，要知触处是匡庐。"
    ]
  },
  {
    "id": "2e89e4208de739118df1df53bc64d025",
    "title": "徐彦猷寄示诗数章皆隐约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隐君子弄舟烟雨之外倚其声而歌之亦可以一笑也",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "幽人世路无辙迹，抱此耿耿将安归。",
      "机心一寸焦谷稿，丹颊不为千钟肥。"
    ]
  },
  {
    "id": "2e89e4208de739118df1df53a46cc089",
    "title": "徐彦猷寄示诗数章皆隐约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隐君子弄舟烟雨之外倚其声而歌之亦可以一笑也",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "颇怜胸次抱经纬，半缕不上山龙衣。",
      "谁知烟雨暗青笠，得意云水春霏微。"
    ]
  },
  {
    "id": "2e89e4208de739118df1df53c9d6170e",
    "title": "徐彦猷寄示诗数章皆隐约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隐君子弄舟烟雨之外倚其声而歌之亦可以一笑也",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "诗逼长江世已稀，沧洲未觉此心违。",
      "平生却笑陶彭泽，今昔纷纷强是非。"
    ]
  },
  {
    "id": "2e89e4208de739118df1df53d111564d",
    "title": "徐彦猷寄示诗数章皆隐约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隐君子弄舟烟雨之外倚其声而歌之亦可以一笑也",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "江湖魏阙已一视，孰与蓑笠无危机。",
      "遥知避世客相对，落日一谈能解围。"
    ]
  },
  {
    "id": "2e89e4208de739118df1df538b53d12d",
    "title": "徐彦猷寄示诗数章皆隐约世外语诗律深妙岂胜叹仰辄次韵和呈彦猷素富学未壮而弃场屋故诗中极道江湖放浪之乐以动荡其心志而卒反之以古人出处之义当有隐君子弄舟烟雨之外倚其声而歌之亦可以一笑也",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "谈笑百篇无俗韵，荣枯半世掩衡扉。",
      "古人禄隐或金马，那用故山甘蕨薇。"
    ]
  },
  {
    "id": "2e89e4208de739119e2f0ba38f746b6c",
    "title": "送求道人永福谒同参二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "枯木岩头鸿雁行，十年离别话偏长。",
      "归时裹里日溪橘，应作雪峰薝卜香。"
    ]
  },
  {
    "id": "2e89e4208de739119e2f0ba38f365180",
    "title": "送求道人永福谒同参二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "拄藤峰顶一长啸，赠子西行风半帆。",
      "想见月生潮上处，新诗历历在千岩。"
    ]
  },
  {
    "id": "2e89e4208de739111376e586caec93b3",
    "title": "绝句",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一笑相从欠我曹，日疲浮礼只徒劳。",
      "纷纷阅世真难记，莫是先生眼太高。"
    ]
  },
  {
    "id": "2e89e4208de7391182e58dc543bed189",
    "title": "和求道人",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "海角西风撼客床，熟衣已试九秋凉。",
      "同根兄弟久南北，他日灯前话更长。"
    ]
  },
  {
    "id": "2e89e4208de7391182e58dc5bd72154a",
    "title": "和求道人",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "衲子诗工骨转寒，折铛全胜斗升悭。",
      "恐君爱我长沙舞，且复闲中袖手看。"
    ]
  },
  {
    "id": "2e89e4208de7391182e58dc53107dd0d",
    "title": "和求道人",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "风波举世正同舟，聊戏乘桴从我由。",
      "闭户有时非得已，冯河无补却堪羞。"
    ]
  },
  {
    "id": "2e89e4208de739117658817a5d9c78b6",
    "title": "徐侯寄示古风为别作三绝句往资一笑",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "胸中戈甲一敌国，笔下篇章万户侯。",
      "龙门隐吏绝人处，百事随缘莫莫休。"
    ]
  },
  {
    "id": "2e89e4208de739117658817aa10e751a",
    "title": "徐侯寄示古风为别作三绝句往资一笑",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "求田莫问湖海士，得志付与闾阎儿。",
      "黄花满把一尊酒，欲话此意非君谁。"
    ]
  },
  {
    "id": "2e89e4208de739117658817a65229d7c",
    "title": "徐侯寄示古风为别作三绝句往资一笑",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "久忆琼糜荐一杯，玉延犹费著诗催。",
      "筠篮不送今年供，应待毗耶遣化来。"
    ]
  },
  {
    "id": "2e89e4208de73911cdef368ed8688f14",
    "title": "某与徐侯有卜居村落之约每诵杜子美白沙翠竹江村路相送柴门月色新之句必相劝亟归同飨此乐侯今已迁居浮流仆亦寻屋一区冀必得之庶几遂践旧约之言乎因作二诗以广子美之意",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "午鸠呼梦觉徐徐，细读床头种树书。",
      "自教儿童事农圃，更寻何处欲归愚。"
    ]
  },
  {
    "id": "2e89e4208de73911cdef368ea3ceed31",
    "title": "某与徐侯有卜居村落之约每诵杜子美白沙翠竹江村路相送柴门月色新之句必相劝亟归同飨此乐侯今已迁居浮流仆亦寻屋一区冀必得之庶几遂践旧约之言乎因作二诗以广子美之意",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "莫叹天涯流落身，只今同是耦耕人。",
      "江村无物相迎送，一味柴门月色新。"
    ]
  },
  {
    "id": "2e89e4208de7391153541b90fd543584",
    "title": "次韵团练君侯新居二诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "江村结屋老垂垂，诗乞桤栽手自移。",
      "他日南楼看鸱集，莫忘烟雨狎鸥时。"
    ]
  },
  {
    "id": "2e89e4208de7391153541b90e41593a0",
    "title": "次韵团练君侯新居二诗",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一钱未办买云山，突兀何时屋万间。",
      "岁晚投簪来卜筑，柴门分占碧孱颜。"
    ]
  },
  {
    "id": "2e89e4208de739113b23581e7e6092f5",
    "title": "题蛟弯小庵二绝",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "浮尘不到客眉开，乞食幽人晚未回。",
      "相对西山全体现，逢人莫道只空来。"
    ]
  },
  {
    "id": "2e89e4208de739113b23581e84f4952b",
    "title": "题蛟弯小庵二绝",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "凿破苍崖俯碧流，石埼竹筏舣行舟。",
      "已邀明月来同宿，下数层澜寸寸秋。"
    ]
  },
  {
    "id": "2e89e4208de7391161a01ea8cf32d14b",
    "title": "次雪峰二小诗韵",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "丽日疏烟破小春，双峰秀色一番新。",
      "要衔天上金鸡粟，莫问人间白眼人。"
    ]
  },
  {
    "id": "2e89e4208de7391161a01ea8ffdd77ef",
    "title": "次雪峰二小诗韵",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "同参卷裓卧云根，倒屣相迎月下门。",
      "大耳识君游戏处，不应觅酒向前村。"
    ]
  },
  {
    "id": "2e89e4208de7391115ccd31aa9c5afe1",
    "title": "宣和乙巳题野人陈氏之馆",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "长安调鼎黑头公，一旦覆餗腰领红。",
      "饭稻羹蔬三万日，争如且作多田翁。"
    ]
  },
  {
    "id": "2e89e4208de7391132705fd35deacb21",
    "title": "书永和寺壁",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "胸中一壑本超然，投迹尘埃只可怜。",
      "斗粟累人腰自折，不缘身在督邮前。"
    ]
  },
  {
    "id": "2e89e4208de7391132705fd33e2fc71c",
    "title": "书永和寺壁",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "来解征衣日未斜，小轩泉竹两清华。",
      "道人法力真无碍，解遣龙孙吐浪花。"
    ]
  },
  {
    "id": "2e89e4208de73911c299fe8983f684a2",
    "title": "示僧",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "清溪净写碧巑岏，雨后相携石路乾。",
      "认取此山巉绝影，他年何处钵中看。"
    ]
  },
  {
    "id": "2e89e4208de73911b91a426185094508",
    "title": "九日送僧归龙山",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "九日相携积翠中，胜游兼有道林同。",
      "枯颅一任君披拂，寄语龙山落帽风。"
    ]
  },
  {
    "id": "2e89e4208de739112b9b71d9965ee3ad",
    "title": "牛尾狸二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "压糟玉面天涯见，琢雪庖霜照眼明。",
      "投箸羞颜如甲厚，南山白额正横行。"
    ]
  },
  {
    "id": "2e89e4208de739112b9b71d9e2b6ac37",
    "title": "牛尾狸二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "物生甚美世所忌，吹息雪中成祸胎。",
      "汤帆卯杯频下箸，江南归梦打围来。"
    ]
  },
  {
    "id": "2e89e4208de73911073ddd2197b2f4d5",
    "title": "牡丹花二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "馀芳卷地还春去，谁送洛花供眼青。",
      "沉香亭北真一梦，今见宗支亦典刑。"
    ]
  },
  {
    "id": "2e89e4208de73911073ddd211401b717",
    "title": "牡丹花二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "鹤林阆苑两萧瑟，付与大千沙劫灰。",
      "尺五城南花溅泪，诗成看镜觉摧颓。"
    ]
  },
  {
    "id": "2e89e4208de739119648dd8661012851",
    "title": "种竹报恩院示僧二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "两翁来往亦风流，还拥红炉说旧游。",
      "夜半南枝三转鹊，相看更觉此生浮。"
    ]
  },
  {
    "id": "2e89e4208de739119648dd86a3e3fde3",
    "title": "种竹报恩院示僧二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "绕屋风篁梦寐清，住山活计几时成。",
      "云根试手聊亲斸，安否他年数寄声。"
    ]
  },
  {
    "id": "2e89e4208de73911cdad66bc86276474",
    "title": "洗儿二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "行年已合识头颅，旧学屠龙意转疏。",
      "有子添丁助征戍，肯令辛苦更冠儒。"
    ]
  },
  {
    "id": "2e89e4208de73911cdad66bc3a0f05e2",
    "title": "洗儿二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "举子三朝寿一壶，百年歌好笑掀须。",
      "厌兵已识天公意，不忍回头更指渠。"
    ]
  },
  {
    "id": "2e89e4208de7391113f55d9293260097",
    "title": "梅花三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "怕见繁枝不忍攀，风卮绿浪雪斓斑。",
      "多情一醉年年事，须及疏英的皪间。"
    ]
  },
  {
    "id": "2e89e4208de7391113f55d92ff68c1cf",
    "title": "梅花三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "江梅凌厉千花上，一笑春风我有诗。",
      "白鹤老仙三叠曲，何人得法是横枝。"
    ]
  },
  {
    "id": "2e89e4208de7391113f55d92d962e7d4",
    "title": "梅花三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "孤山居士玉梅句，醉客强呼桃杏诗。",
      "刻画无盐浼西子，法当试我古藤枝。"
    ]
  },
  {
    "id": "2e89e4208de739111886fcd0d31f3df7",
    "title": "芍药二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "露压珍丛粉自匀，日攲蔫萼态殊真。",
      "未成跨鹤腰金去，先醉扬州十里春。"
    ]
  },
  {
    "id": "2e89e4208de739111886fcd059d5cb38",
    "title": "芍药二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "已分春光冉冉过，奇葩好在奈愁何。",
      "谁令玉颊红成点，如意痕深琥珀多。"
    ]
  },
  {
    "id": "2e89e4208de739116386fa6c9d166ab0",
    "title": "春日二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一雷惊起箨龙儿，戢戢满山人未知。",
      "急唤苍头斸烟雨，明朝吹作碧参差。"
    ]
  },
  {
    "id": "2e89e4208de739116386fa6cb33ff3c8",
    "title": "春日二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "梦和残月两朦胧，饶舌幽禽苦唤侬。",
      "若说五更春睡好，绝胜骑马火城中。"
    ]
  },
  {
    "id": "2e89e4208de739113f84074b3f5ec3cc",
    "title": "夏夜梦中作",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "万顷银河太极舟，卧吹横笛漾中流。",
      "琼楼玉宇生寒骨，不信人间有喘牛。"
    ]
  },
  {
    "id": "2e89e4208de73911a9926bc658431d33",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "身将双影背闽山，伴我江南去又还。",
      "欲寄道人檐下宿，此身都未似云闲。"
    ]
  },
  {
    "id": "2e89e4208de73911a9926bc6c273f661",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "俗学回头笑画脂，我今羞悔子何疑。",
      "恐输灵运先成佛，莫学汤休苦觅诗。"
    ]
  },
  {
    "id": "2e89e4208de73911a9926bc6c48cb5b4",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "松风十里客襟凉，路入江南选佛场。",
      "欲问道人三世事，楼钟重听未应忘。"
    ]
  },
  {
    "id": "2e89e4208de73911a9926bc6d8d89e76",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "江南风物略知津，便觉诗成笔有神。",
      "不向九江看五老，故应犹未是诗人。"
    ]
  },
  {
    "id": "2e89e4208de73911a9926bc6aeb24637",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "纷纷褦襶久相忘，只忆僧斋昼梦长。",
      "珍重道人留客语，君家无此北窗凉。"
    ]
  },
  {
    "id": "2e89e4208de73911a9926bc6e0405270",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "门外山光万里浓，且将寥落共清风。",
      "个中自有濠梁意，不用磨刀斫眼红。"
    ]
  },
  {
    "id": "2e89e4208de73911a9926bc69ee1891a",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "道人鈯斧得从谁，无复当年只影随。",
      "笑我不求千户郡，坐知成佛更难期。"
    ]
  },
  {
    "id": "2e89e4208de73911a9926bc6b1b8ca20",
    "title": "杂小诗八首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "避世山中祇树亭，绿阴绕舍忽青青。",
      "抛书自笑爬沙手，要挽天河洗甲兵。"
    ]
  },
  {
    "id": "2e89e4208de73911dfebcefc9d60eb3f",
    "title": "立春日雷",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "陌上冬乾泣老农，天留甘雨付春工。",
      "阿香急试雷霆手，莫放人间有卧龙。"
    ]
  },
  {
    "id": "2e89e4208de73911819ff80dd4727a0a",
    "title": "次韵江谢送花倡酬三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "幽树团团谢傅家，凌寒方泽共惊嗟。",
      "要知折寄殷勤意，鶗鴂那能病物华。"
    ]
  },
  {
    "id": "2e89e4208de73911819ff80d627445d4",
    "title": "次韵江谢送花倡酬三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "娟娟花竹净名家，阅世夸毗浪怨嗟。",
      "愿挈众生辞热恼，知君久学妙莲华。"
    ]
  },
  {
    "id": "2e89e4208de73911819ff80d33c9775c",
    "title": "次韵江谢送花倡酬三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "乘桴何计去浮家，学舞空馀短袖嗟。",
      "自笑缤纷兰佩老，欲将心迹问重华。"
    ]
  },
  {
    "id": "2e89e4208de73911f2fa69efd3d276da",
    "title": "寄吴大卿二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "谢公拥鼻忧不免，笑闵乞燔东郭颜。",
      "问讯袖中医国手，不应长与一筇闲。"
    ]
  },
  {
    "id": "2e89e4208de73911f2fa69ef73909da3",
    "title": "寄吴大卿二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "江村小筑兴不浅，奈有灵山香火缘。",
      "经世心知焦谷颖，归耕犹恐度公前。"
    ]
  },
  {
    "id": "2e89e4208de73911361857114e686d55",
    "title": "吴山道中三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "满拂春光一番雨，闹花如海麦摇波。",
      "静观物化知如幻，奈此撩人风物何。"
    ]
  },
  {
    "id": "2e89e4208de7391136185711a6559543",
    "title": "吴山道中三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "春工试手雨初晴，遥见莓莓曲埭青。",
      "间道东陂新涨好，来将衰发照星星。"
    ]
  },
  {
    "id": "2e89e4208de7391136185711cd0f7974",
    "title": "吴山道中三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "仙人不奈笑凭愚，来读万签东老书。",
      "劝作南窗傍修竹，时来借榻卧虚除。"
    ]
  },
  {
    "id": "2e89e4208de739113e37157652a415b4",
    "title": "三峰康道人墨梅三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "一枝春晓破霜烟，影写清陂最可怜。",
      "衲被犯寒归吮墨，也知无地著朱铅。"
    ]
  },
  {
    "id": "2e89e4208de739113e3715767aa5135b",
    "title": "三峰康道人墨梅三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "冰盘青子渴争尝，怪有横枝着意芳。",
      "等是豪端幻三昧，更烦觅句为摹香。"
    ]
  },
  {
    "id": "2e89e4208de739113e371576142901c1",
    "title": "三峰康道人墨梅三首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "缃囊墨本入宣和，林下霜晨手自呵。",
      "不学霜台要全树，动人春色一枝多。"
    ]
  },
  {
    "id": "2e89e4208de739111777585bd410b7e1",
    "title": "溪上",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "攀缘云水试青鞋，待得轻阴漠漠开。",
      "兴在海山孤绝处，溪边更复几回来。"
    ]
  },
  {
    "id": "2e89e4208de73911ee1a7df74476176c",
    "title": "送辉云际二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "三日雨行来款关，篝灯相语雪霾山。",
      "低回俗里未能免，只有对君非强颜。"
    ]
  },
  {
    "id": "2e89e4208de73911ee1a7df770dbcf60",
    "title": "送辉云际二首",
    "authorName": "朱松",
    "authorId": "2e89e4208de73911db2b4182208e43f0",
    "dynasty": "宋",
    "content": [
      "认取芝峰钵中影，要君归去首重回。",
      "相思手折寄千里，想有南枝迎腊开。"
    ]
  }
]