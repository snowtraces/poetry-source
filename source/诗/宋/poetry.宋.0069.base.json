[
  {
    "id": "2e89e42078b616951e4232d9229d1333",
    "title": "领客赏梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "经年相别阻传杯，忽见梅枝入眼来。",
      "今日劝君休惜醉，不应辜负腊前梅。"
    ]
  },
  {
    "id": "2e89e42078b616951e4232d9efa517b7",
    "title": "领客赏梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "只拟花开把酒杯，南枝忽递暗香来。",
      "径须领客同清赏，莫待城头吹落梅。"
    ]
  },
  {
    "id": "2e89e42078b61695881b18b5da07dbb8",
    "title": "移梅北隩和黄清表韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "自惭面目久尘埃，拟对冰姿一笑开。",
      "闻道前村连夜发，岂辞健步远移来。"
    ]
  },
  {
    "id": "2e89e42078b616955e4d6f344b1cb50c",
    "title": "贺董伯玉探梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "寄语南枝及早开，莫迟春信待人催。",
      "我今已办千钟酒，准拟花前醉百回。"
    ]
  },
  {
    "id": "2e89e42078b61695fb2c63b5290a15f9",
    "title": "梅庄主人袖诗见过累日欲得次韵以汩汩无暇且和一绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "偶驱小队踏苍苔，无数梅花照眼开。",
      "更有高人同胜赏，此行端是不虚来。"
    ]
  },
  {
    "id": "2e89e42078b6169508b500bbf627a43b",
    "title": "何彦清梅诗二绝用韵颇严诸公相率同和",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "清愁幽恨不禁春，寂寞池塘雪意昏。",
      "寄语高楼莫吹笛，夜寒留取伴龙孙。"
    ]
  },
  {
    "id": "2e89e42078b6169508b500bb3e54d5be",
    "title": "何彦清梅诗二绝用韵颇严诸公相率同和",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "只把南枝作雪看，一般风韵照人寒。",
      "当年儿女还知此，定借君来答谢安。"
    ]
  },
  {
    "id": "2e89e42078b61695889e20adcf475471",
    "title": "和十二弟梅花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "春到衡门苦恨迟，遍寻竹外赏南枝。",
      "夜来已报春消息，试问主人知不知。"
    ]
  },
  {
    "id": "2e89e42078b61695ad786b950d1e3975",
    "title": "和李民载梅花二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "褐衣怀玉未全贫，况有梅花作好春。",
      "丽句与花相映发，总输天上谪仙人。"
    ]
  },
  {
    "id": "2e89e42078b61695ad786b9543dc454e",
    "title": "和李民载梅花二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "独坐无聊感岁华，骚人忽寄一枝花。",
      "虽无素手簪罗髻，已觉春生野老家。"
    ]
  },
  {
    "id": "2e89e42078b6169518c3f6b8ae14e4f5",
    "title": "后圃初见梅花一萼二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "杖藜闲步小园来，喜见寒梅一萼开。",
      "若无春意犹羞涩，应待诗翁着句催。"
    ]
  },
  {
    "id": "2e89e42078b6169518c3f6b80256d03a",
    "title": "后圃初见梅花一萼二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "枝头已是送春来，怀抱何妨试割开。",
      "满园若欲俱开遍，须倩杯觞日日催。"
    ]
  },
  {
    "id": "2e89e42078b6169570b85a6279a59203",
    "title": "梅亭盖旧太守徐公禋所作传者谓公得庾岭梅移种于此故创斯亭余来相距未六十年曩日之梅已无复有感时追往因取野梅环植之仍赋二绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "已无庾岭旧时梅，但见梅亭向水开。",
      "遐想风流犹仿佛，更将梅绕四檐栽。"
    ]
  },
  {
    "id": "2e89e42078b6169570b85a623a7daf0d",
    "title": "梅亭盖旧太守徐公禋所作传者谓公得庾岭梅移种于此故创斯亭余来相距未六十年曩日之梅已无复有感时追往因取野梅环植之仍赋二绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "种梅我始效徐公，已觉幽香鼻观通。",
      "寄语后人无剪伐，要令凋郡识春风。"
    ]
  },
  {
    "id": "2e89e42078b61695c0373cea90c635f6",
    "title": "坐间见装成早梅数枝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "正欲攀条折蕊看，忽惊枝上雪斑斑。",
      "不知妙手新装缀，误使衰翁为解颜。"
    ]
  },
  {
    "id": "2e89e42078b61695c1768b1f65df12b3",
    "title": "又和黄清表惠早梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "姑射风姿绝点埃，年年长是腊前开。",
      "方疑今岁无消息，多谢君能折取来。"
    ]
  },
  {
    "id": "2e89e42078b61695dd9f8c0ae7c8ada5",
    "title": "梅怨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "几年不见主人归，及见开时又别离。",
      "若也有花无分赏，何如休种满园池。"
    ]
  },
  {
    "id": "2e89e42078b61695dd9f8c0a0c283e44",
    "title": "梅怨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我与梅花素有期，故应花怨我轻离。",
      "巡檐索笑宁无日，少待归来酒作池。"
    ]
  },
  {
    "id": "2e89e42078b61695b07352c0f304161a",
    "title": "雪后观梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "雨声才歇雪漫漫，深恐梅花不耐寒。",
      "破晓踏泥来问讯，细看枝上喜平安。"
    ]
  },
  {
    "id": "2e89e42078b61695b07352c05981a494",
    "title": "雪后观梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "春色三分已一分，江梅犹自占青春。",
      "有花堪折须拚醉，莫待东风吹作尘。"
    ]
  },
  {
    "id": "2e89e42078b61695fabd27d52fae078f",
    "title": "折梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "不傍茅檐便竹篱，初开犹未许人知。",
      "一枝到手春虽浅，肯负花前金屈卮。"
    ]
  },
  {
    "id": "2e89e42078b61695a51fc74b6fb9d15c",
    "title": "寒梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "冰玉精神绝点埃，人间无物似寒梅。",
      "凌霜傲雪浑闲事，最是欺春不逐来。"
    ]
  },
  {
    "id": "2e89e42078b616954e647f0eaf61694f",
    "title": "蜡梅二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "谁将栗玉刻蜂房，巧向梢头取次妆。",
      "羞得江梅都避舍，满园不见一枝芳。"
    ]
  },
  {
    "id": "2e89e42078b616954e647f0ec59ec3b1",
    "title": "蜡梅二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "园林摇落独芬芳，未让江梅雪里香。",
      "还恐人嫌梅太白，故来枝上尽涂黄。"
    ]
  },
  {
    "id": "2e89e42078b61695f25c19c31481413b",
    "title": "谢陈詹山惠蜡梅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "岁晚相逢眼已明，一枝还复见高情。",
      "幽香不与江梅共，要与夫君斗独清。"
    ]
  },
  {
    "id": "2e89e42078b61695d94bae27ece3be64",
    "title": "藏云寺有海棠一树在僧舍后竹篱荆棘之间余因劝耕偶见之遣兵移植于堂下仍赋一绝以纪之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "海棠一树竹篱根，密掩深藏若避人。",
      "移向亭前端有意，要令山下尽知春。"
    ]
  },
  {
    "id": "2e89e42078b6169521800dc2e5c70008",
    "title": "咏海棠呈子肃",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "海棠元自有天香，底事时人故谤伤。",
      "不信请来花下坐，恼人鼻观不寻常。"
    ]
  },
  {
    "id": "2e89e42078b61695bb67ee13d9d88321",
    "title": "子肃见示和篇复次韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "花到浓时自有香，未逢真赏亦堪伤。",
      "今朝渗鼻浑如许，岂是兹花返故常。"
    ]
  },
  {
    "id": "2e89e42078b61695ca401d90b666c58f",
    "title": "和陈子良海棠四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "春来人物尽熙熙，红紫无情亦满枝。",
      "正引衰翁诗思动，举头那更得君诗。"
    ]
  },
  {
    "id": "2e89e42078b61695ca401d904bc8b56a",
    "title": "和陈子良海棠四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "花间春色丽晴空，恼我狂来只绕丛。",
      "试问妖娆谁与比，一株胜却万株红。"
    ]
  },
  {
    "id": "2e89e42078b61695ca401d90cfe7af06",
    "title": "和陈子良海棠四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "雨后花头顿觉肥，细看还是旧风姿。",
      "坐馀自有香芬馥，不许凡人取次知。"
    ]
  },
  {
    "id": "2e89e42078b61695ca401d90ddecee4b",
    "title": "和陈子良海棠四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "十年栽种满园花，无似兹花艳丽多。",
      "已是谱中推第一，不须还更问如何。"
    ]
  },
  {
    "id": "2e89e42078b6169516ca6b91d0f57259",
    "title": "领客赏海棠雪作",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "绝艳妖娆压众芳，况来烛下逞新妆。",
      "引将姑射神人到，亦逐春风上下狂。"
    ]
  },
  {
    "id": "2e89e42078b6169516ca6b914de3e724",
    "title": "领客赏海棠雪作",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "撩拨游人思不禁，也缘尤物荡人心。",
      "今宵雪向花间作，应妒此花红太深。"
    ]
  },
  {
    "id": "2e89e42078b616953176adb67826a4e3",
    "title": "去春劝耕云际移植海棠曾留小诗今岁困于多事欲往不果怅然有怀复和前韵以示主僧",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "去年劝相到云根，满树花光欲照人。",
      "料得今年花更好，无端风雨阻行春。"
    ]
  },
  {
    "id": "2e89e42078b6169594b6b6067c1c9397",
    "title": "寄朝宗海棠",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "海棠已赋十分妆，细看妖娆更异常。",
      "不得与君同胜赏，空烧银烛照花光。"
    ]
  },
  {
    "id": "2e89e42078b6169543571b33c49f2d8e",
    "title": "和潘大卿芍药二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "落尽群花春已残，忽惊庭下锦新翻。",
      "夜深领客穷清赏，一笑开怀倒数尊。"
    ]
  },
  {
    "id": "2e89e42078b6169543571b33797aa514",
    "title": "和潘大卿芍药二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "拂拂轻黄染御衣，出群标韵异繁枝。",
      "此身已分京华隔，不谓天香尚许披。"
    ]
  },
  {
    "id": "2e89e42078b61695dcb6b0042eefe8d8",
    "title": "邦人献芍药四种曰御爱红曰霓裳红曰缀珠冠子曰红都胜因同朝宗夜饮赏之遂成二绝以记一时之胜",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "冠子缀珠初泣露，霓裳舞袖更萦风。",
      "就中纵有红都胜，淡伫争如御爱红。"
    ]
  },
  {
    "id": "2e89e42078b61695dcb6b004ca702425",
    "title": "邦人献芍药四种曰御爱红曰霓裳红曰缀珠冠子曰红都胜因同朝宗夜饮赏之遂成二绝以记一时之胜",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "芍药移来傍玉栏，浅深浓淡一般般。",
      "夜深促席来相就，要把春容子细看。"
    ]
  },
  {
    "id": "2e89e42078b616955841b1c1742b950f",
    "title": "东湖观荷有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "自有东湖知几年，荷花今日尚依然。",
      "堪嗟世事时时改，只有荷花岁岁妍。"
    ]
  },
  {
    "id": "2e89e42078b616955841b1c1c25d5830",
    "title": "东湖观荷有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "双头并蒂出天然，呈瑞悬知好事连。",
      "果得故人来对饮，何妨一笑到金莲。"
    ]
  },
  {
    "id": "2e89e42078b616958f406f610c52961b",
    "title": "再见双头莲",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我来才见月初圆，两度池开并蒂莲。",
      "嘉瑞还来非偶尔，悬知连岁有丰年。"
    ]
  },
  {
    "id": "2e89e42078b61695f97a838d24e9b8f6",
    "title": "谢王秘书送桂花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "病中恨不见花开，赖有仙郎折送来。",
      "一笑相看如有得，呼儿草草具樽罍。"
    ]
  },
  {
    "id": "2e89e42078b616955ddc8653e220fa82",
    "title": "桃花菊",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "秋来不谓见春华，疑与春风是一家。",
      "已向枝头开菊蕊，更来菊上作桃花。"
    ]
  },
  {
    "id": "2e89e42078b616955ddc8653e0f9e121",
    "title": "桃花菊",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "名园看尽好花枝，黄菊施朱独未窥。",
      "应是天怜秋寂寞，故分春色到东篱。"
    ]
  },
  {
    "id": "2e89e42078b6169575ff3106a5dc8562",
    "title": "赏山茶",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "向晚佳人逞艳妆，偶随月姊到山房。",
      "自怜老去无佳句，亦复冥搜为发扬。"
    ]
  },
  {
    "id": "2e89e42078b616953d8ec8397b5ee37c",
    "title": "和子仪送箭笋二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "与君林下久相从，蔬笋由来嗜好同。",
      "不饷腥膻惟饷此，想应知我旧家风。"
    ]
  },
  {
    "id": "2e89e42078b616953d8ec839af1e0c03",
    "title": "和子仪送箭笋二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "满合圆如玉箸匀，一开喜气顿生春。",
      "非君与我谁知味，俗客惟夸嗜八珍。"
    ]
  },
  {
    "id": "2e89e42078b616953fbdf5a7869a4676",
    "title": "和陈义卿秋香",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "小园无处着清香，谁剖枝头栗玉黄。",
      "可恨楚人元未识，只知兰芷是孤芳。"
    ]
  },
  {
    "id": "2e89e42078b616952bbd3a37dea59a46",
    "title": "和周明瞻秋香五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "落叶初辞万木林，谁将翡翠屑寒金。",
      "朝来散入亭前树，着处幽香欲满襟。"
    ]
  },
  {
    "id": "2e89e42078b616952bbd3a3729720629",
    "title": "和周明瞻秋香五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "月窟仙人冷淡妆，鹅黄衫子翠罗裳。",
      "虽无妖艳夸尘俗，别是人家一种香。"
    ]
  },
  {
    "id": "2e89e42078b616952bbd3a37cfb22086",
    "title": "和周明瞻秋香五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "恼人风味冠江南，浪蕊浮花总觉凡。",
      "对此自宜文字饮，不须更倩玉纤掺。"
    ]
  },
  {
    "id": "2e89e42078b616952bbd3a3721d78a0b",
    "title": "和周明瞻秋香五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "山腰水际有馀青，造物多应特禀灵。",
      "桃李无言甘避舍，可怜黄菊强仪刑。"
    ]
  },
  {
    "id": "2e89e42078b616952bbd3a37066c15c3",
    "title": "和周明瞻秋香五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "已爱清秋霁景鲜，山明水秀竹娟娟。",
      "更来花下成真赏，顿觉飘飘意欲仙。"
    ]
  },
  {
    "id": "2e89e42078b61695295f40718fc9526d",
    "title": "夜饮观风堂龚漕折芙蓉侑酒",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "灯下看花已可人，此花那更有精神。",
      "不辞今日樽前醉，只恐红妆不是真。"
    ]
  },
  {
    "id": "2e89e42078b6169514dabb940084daa0",
    "title": "再和",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "坐上花光欲照人，深疑花是洛中神。",
      "已拚今日如泥醉，何必须分妄与真。"
    ]
  },
  {
    "id": "2e89e42078b616953c009269d44749bd",
    "title": "和王知府惠双井茶",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "摘从双井尚馀香，远寄山翁见未尝。",
      "咀嚼新芽味新句，陡惊冰雪沃枯肠。"
    ]
  },
  {
    "id": "2e89e42078b616956a61818e1725f20d",
    "title": "梅花下饮茶又成二绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "昨日花前酒太过，今朝怕见近流霞。",
      "不应辜负花枝去，且嗅清香倍饮茶。"
    ]
  },
  {
    "id": "2e89e42078b616956a61818e6f04666f",
    "title": "梅花下饮茶又成二绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "强拈茶碗对梅花，应是花神笑我多。",
      "更取香醪拚一醉，不禁风味恼人何。"
    ]
  },
  {
    "id": "2e89e42078b6169507a81d3134280c6c",
    "title": "桂堂",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "长恨年年月窟秋，无人共拍酒船浮。",
      "君家双桂开时节，我欲从君载酒游。"
    ]
  },
  {
    "id": "2e89e42078b61695c431ba7456b11f8e",
    "title": "和戴解元雄飞瑞香二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "芳心似与春风约，绝艳还宜晓日笼。",
      "虽谢幽人持赠我，对花无奈忆山中。"
    ]
  },
  {
    "id": "2e89e42078b61695c431ba74125700e8",
    "title": "和戴解元雄飞瑞香二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "碧玉扶疏自可观，花头缠锦更团圞。",
      "坐来已觉明人眼，况有幽香馥鼻端。"
    ]
  },
  {
    "id": "2e89e42078b6169535f363eb7bbfce95",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "正欲持杯赏万红，却遭连日雨兼风。",
      "种花欲看难如此，可是衰翁赋分穷。"
    ]
  },
  {
    "id": "2e89e42078b6169535f363ebc73cfbdd",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "年来老病苦相侵，已是伤春不自禁。",
      "那更雨声长在耳，连朝滴碎惜花心。"
    ]
  },
  {
    "id": "2e89e42078b6169535f363ebb480dc09",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "雨脚才收拟杖藜，檐前依旧又垂垂。",
      "倘余有分花间醉，会有风和日暖时。"
    ]
  },
  {
    "id": "2e89e42078b6169535f363eb451b4422",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "纵令日日醉春风，已恨花无十日红。",
      "何事东君长作恶，不容春色丽晴空。"
    ]
  },
  {
    "id": "2e89e42078b6169535f363eb7f88fb7c",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "千花到底不如梅，胜赏犹宜踏雪来。",
      "今日满天长是雨，如何花下得徘徊。"
    ]
  },
  {
    "id": "2e89e42078b6169535f363eb7f316c14",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "春来日日欲寻春，乐此疏慵老大身。",
      "岂料青春今过半，萧萧风雨却愁人。"
    ]
  },
  {
    "id": "2e89e42078b6169535f363eb703c6f74",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "嗟我明年是七旬，此生能见几番春。",
      "凭谁为补青天漏，放出春光处处新。"
    ]
  },
  {
    "id": "2e89e42078b6169535f363eb8e22643f",
    "title": "感花",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一雨绵绵不暂停，天公于此底无情。",
      "不应直待花飘尽，始放阳和作好晴。"
    ]
  },
  {
    "id": "2e89e42078b61695e1ec134c3db77d47",
    "title": "饭客看鹤赏梅遇雨有作",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "鹤舞梅开总有情，小园方喜得双清。",
      "无端风雨妨游览，不使衰翁眼暂明。"
    ]
  },
  {
    "id": "2e89e42078b616956730811f0ef2e3ad",
    "title": "鲁漕惠鹿鹤花果",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "镂果团缯宛似真，尊前一见喜生春。",
      "感公持此为余寿，益悟浮生是幻身。"
    ]
  },
  {
    "id": "2e89e42078b616951694ca7162a87b60",
    "title": "和梅花前见鹤",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "双鹤翩翩到我前，与花斗白更争妍。",
      "低头自觉形仪秽，安得飘然跨上天。"
    ]
  },
  {
    "id": "2e89e42078b61695c9930c78b4c1c31d",
    "title": "松岭",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君爱山间十八公，俨然风操出樊笼。",
      "四时已占青青色，更有松黄胜万红。"
    ]
  },
  {
    "id": "2e89e42078b61695a2d3b2bfd894cfda",
    "title": "三三径",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "种成松竹与江梅，杖履相过日几回。",
      "莫谓个中三友足，也须更许老夫来。"
    ]
  },
  {
    "id": "2e89e42078b616952d14ab9eb1ba8a7a",
    "title": "进贤道上老松奇古可喜去秋经从因命于空处补种今渐有生意",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "来时惟爱古松青，去日新松种已成。",
      "令尹若能终此意，清风着处会知名。"
    ]
  },
  {
    "id": "2e89e42078b616950927d4f787c7ca95",
    "title": "昔杯渡禅师自西域开山隐静止携五叶松来岁月既远余求此山中之松已化为乌有矣护国远老知余此意遍",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "杯渡移从西域来，一枝五叶翠成堆。",
      "谢师致此为吾寿，使向湖山深处栽。"
    ]
  },
  {
    "id": "2e89e42078b616954b3c31e595410ddc",
    "title": "咏松",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "古人长抱济人心，道上栽松直到今。",
      "今日若能增种植，会看百世长青阴。"
    ]
  },
  {
    "id": "2e89e42078b616954b3c31e5105f6777",
    "title": "咏松",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "古邑荒凉但有松，浓阴夹道势腾空。",
      "行人破暑忙归去，未必茅檐有此风。"
    ]
  },
  {
    "id": "2e89e42078b61695902d42e1c0c5a8ac",
    "title": "濠水累年不泄鱼既充牣每触热辄死余既浚治市河因开水门导之入江遂作放鱼二绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "局促洿池几岁鱼，想应日日念江湖。",
      "如今放汝非无意，亦欲天公放老夫。"
    ]
  },
  {
    "id": "2e89e42078b61695902d42e1d27a9775",
    "title": "濠水累年不泄鱼既充牣每触热辄死余既浚治市河因开水门导之入江遂作放鱼二绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我今纵汝入江中，好趁风雷早化龙。",
      "只恐为龙行雨苦，碧波深处且从容。"
    ]
  },
  {
    "id": "2e89e42078b61695c64f2c8b3e7471d9",
    "title": "赠方山人二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "日者俱云我未归，独君算我有归期。",
      "仍言不出三秋里，东望家山喜可知。"
    ]
  },
  {
    "id": "2e89e42078b61695c64f2c8b5a8b8a00",
    "title": "赠方山人二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "故山久已办菟裘，得去欣闻止在秋。",
      "涉世安能长戚戚，收心只欲罢休休。"
    ]
  },
  {
    "id": "2e89e42078b61695dd97b39d2b8c3d28",
    "title": "再用示方山人韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "暮年不是苦思归，已约湖山恐失期。",
      "此意有谁能会得，只应猿鹤是相知。"
    ]
  },
  {
    "id": "2e89e42078b61695dd97b39d5970cd15",
    "title": "再用示方山人韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "不羡千金狐腋裘，只知饱暖度春秋。",
      "如今万事皆逾分，此外何求更不休。"
    ]
  },
  {
    "id": "2e89e42078b61695294d5b99f4ed31cc",
    "title": "送朱彦先归乡",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "西风一夜扫残枝，处处寒砧捣客衣。",
      "我正思归归未得，却于江上送君归。"
    ]
  },
  {
    "id": "2e89e42078b61695a750dc573aaa37b5",
    "title": "客有善画者取予所和归去来辞图之成轴仍为老者写照于其间感而有作",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "劳苦形骸不自知，朝来始向画图披。",
      "可怜憔悴今如许，更不归休待几时。"
    ]
  },
  {
    "id": "2e89e42078b61695b0a2804d08acc0de",
    "title": "到仪真沙河阻风三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "快意由来未易逢，顺流却值打头风。",
      "篙师知是江神怒，引棹重回小浦中。"
    ]
  },
  {
    "id": "2e89e42078b61695b0a2804d60a1e7dd",
    "title": "到仪真沙河阻风三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "求退那知却冒迁，天心人意古难全。",
      "今朝行役还堪笑，下水船为上水船。"
    ]
  },
  {
    "id": "2e89e42078b61695b0a2804d075c7609",
    "title": "到仪真沙河阻风三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "连日狂风已作难，今朝浊浪更如山。",
      "江神坚我归田志，故示危机一水间。"
    ]
  },
  {
    "id": "2e89e42078b616951abb6b60d8729f58",
    "title": "会贾守邀许倅有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "当年婺女三人别，今日姑溪一席同。",
      "老去光阴能有几，相逢莫放酒杯空。"
    ]
  },
  {
    "id": "2e89e42078b616951abb6b600bd6eeaf",
    "title": "会贾守邀许倅有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "宿雾浓云拨不开，更倾骤雨下天来。",
      "天公也喜人欢聚，故遣斜阳送一杯。"
    ]
  },
  {
    "id": "2e89e42078b61695932fd3edb1db855b",
    "title": "赠余居士二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君知我意欲休官，却道如今未得闲。",
      "万事无求惟一退，天公于此不应悭。"
    ]
  },
  {
    "id": "2e89e42078b61695932fd3ed42f70fee",
    "title": "赠余居士二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我老只思还旧隐，君今更为卜新阡。",
      "馀生得此夫何欠，所欠归来一溘然。"
    ]
  },
  {
    "id": "2e89e42078b616952a871cf10491ccce",
    "title": "余壬戌春校试进士同事者五十五人至戊子岁因阅小录所存者止四人感而有作二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "校试群才一日中，当时五十五人同。",
      "二十七年零落尽，只存我与二三公。"
    ]
  },
  {
    "id": "2e89e42078b616952a871cf1d4aa27e7",
    "title": "余壬戌春校试进士同事者五十五人至戊子岁因阅小录所存者止四人感而有作二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "只存我与二三公，可叹人生瞬息中。",
      "纵使老来身未死，知能几度见春风。"
    ]
  },
  {
    "id": "2e89e42078b61695711e012e00a17bdc",
    "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "登高自古说龙山，拟访遗踪去路难。",
      "赖有凌歊台尚在，不妨怀古凭栏干。"
    ]
  },
  {
    "id": "2e89e42078b61695711e012e9767022d",
    "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "当年宋武筑凌歊，人去台空气尚豪。",
      "欲吊兴亡无处问，且凭茱菊荐芳醪。"
    ]
  },
  {
    "id": "2e89e42078b61695711e012e21db3910",
    "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "下车日日欲登台，直到重阳始一来。",
      "好对江山拚酩酊，此怀能得几时开。"
    ]
  },
  {
    "id": "2e89e42078b61695711e012e921b151e",
    "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "宦情一似秋容薄，归兴浑如酒味浓。",
      "台上望乡何处是，夕阳影里暮山重。"
    ]
  },
  {
    "id": "2e89e42078b61695af545ca1a0ed606a",
    "title": "伯洪以铁拄杖见寄二绝谢之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "应念衰翁老且疲，年来跬步要扶持。",
      "铁为拄杖劳相寄，全胜花前只杖藜。"
    ]
  },
  {
    "id": "2e89e42078b61695af545ca129db6edb",
    "title": "伯洪以铁拄杖见寄二绝谢之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "铁杖君家收几年，更原古意赋成篇。",
      "寄来岂为资扶策，应见予心老益坚。"
    ]
  },
  {
    "id": "2e89e42078b616957290ada975a5849b",
    "title": "和任路分喜雨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一雨欢声已沸传，更观佳句倍欣然。",
      "一时果遂为霖望，会见重书大有年。"
    ]
  },
  {
    "id": "2e89e42078b6169561b6e3f251299cfb",
    "title": "喜雨三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "铄石流金苦异常，行人谁不困秋阳。",
      "狂风忽送排檐雨，涤尽炎威作晚凉。"
    ]
  },
  {
    "id": "2e89e42078b6169561b6e3f294d313e3",
    "title": "喜雨三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "昨朝偶得碧琳腴，不敢濡唇畏暑涂。",
      "雨过凉生襟袂爽，不妨倾倒且踟蹰。"
    ]
  },
  {
    "id": "2e89e42078b6169561b6e3f2378eb92d",
    "title": "喜雨三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "畏暑停骖憩驿亭，不知郭外雨如倾。",
      "晚行但觉通衢湿，凉入郊墟分外清。"
    ]
  },
  {
    "id": "2e89e42078b61695c4b329ea6e70adf9",
    "title": "喜雨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "正忧麦槁井泉乾，一雨中宵忽沛然。",
      "莫恨梅花憔悴去，且欣新绿尽归田。"
    ]
  },
  {
    "id": "2e89e42078b6169512418d6fa5fca11e",
    "title": "雨后",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "破雨冲风万骑趋，人人轻捷过飞凫。",
      "要须直捣天山去，趁取河冰塞槁枯。"
    ]
  },
  {
    "id": "2e89e42078b616956f7f67e1cac645ff",
    "title": "喜晴",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "始喜晴天照眼明，忽惊风雨报秋声。",
      "天公也念悲秋客，还扫群阴作晚晴。"
    ]
  },
  {
    "id": "2e89e42078b616953daa57385d6edca7",
    "title": "晚晴三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "洗尽妖氛喜乍晴，风生万马四蹄轻。",
      "天时人事俱相契，敢有纤儿更弄兵。"
    ]
  },
  {
    "id": "2e89e42078b616953daa57381070a745",
    "title": "晚晴三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "时巡中外已欢呼，那值天晴喜浴凫。",
      "路上捷音良可庆，王师所至若摧枯。"
    ]
  },
  {
    "id": "2e89e42078b616953daa573866c65368",
    "title": "晚晴三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "三分春色二分过，那更连宵风雨多。",
      "试向园中问消息，不知还尚有花么。"
    ]
  },
  {
    "id": "2e89e42078b616956a9173d3cf04fcab",
    "title": "和许守游春",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "玉蕊琼葩压众芳，一时纵赏拥如墙。",
      "花边笑索银瓶酒，知是谁家白面郎。"
    ]
  },
  {
    "id": "2e89e42078b616956a9173d32f650ada",
    "title": "和许守游春",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "结客行行入翠微，桃源深处醉芳菲。",
      "狂歌不减刘公干，尽日花间坐不归。"
    ]
  },
  {
    "id": "2e89e42078b616956a9173d3efa37ec4",
    "title": "和许守游春",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "尊前莫惜千金费，醉里能令万事轻。",
      "须信人生行乐耳，此身何用绊浮名。"
    ]
  },
  {
    "id": "2e89e42078b616959dfa438fbfca8331",
    "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不复来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "风期久已暗相亲，樽酒论文未厌频。",
      "底事天公苦乖隔，动将离索付骚人。"
    ]
  },
  {
    "id": "2e89e42078b616959dfa438fef3307d0",
    "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不复来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "明日离樽难重倾，且停征驭话交情。",
      "知心自古不易得，况是途穷赖友生。"
    ]
  },
  {
    "id": "2e89e42078b616959dfa438f85d325ed",
    "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不复来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君诗字字凌珠玉，入手卷舒看不足。",
      "别后襟期傥未忘，会寄筠筒入空谷。"
    ]
  },
  {
    "id": "2e89e42078b616959dfa438fabeff27f",
    "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不复来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "穷冬万木冻欲折，独有松篁抱高节。",
      "贫交无可效殷勤，持此与君聊赠别。"
    ]
  },
  {
    "id": "2e89e42078b616959dfa438f1dde7b66",
    "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不复来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾侪生长太平时，不谓年来逢乱离。",
      "此别要烦君自重，相期重筑太平基。"
    ]
  },
  {
    "id": "2e89e42078b61695a79163d84ac208f9",
    "title": "二十七日泛舟偶成",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "小舟游漾小池中，偶与吾人笑语同。",
      "好把钓竿烟雨里，一蓑放我作渔翁。"
    ]
  },
  {
    "id": "2e89e42078b6169576afef58a14d1f64",
    "title": "登舟",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "天怜行客困阳秋，许舍车徒上小舟。",
      "十里好风袪滞思，一溪寒水助清游。"
    ]
  },
  {
    "id": "2e89e42078b61695276512315fff0065",
    "title": "去郡登舟偶成一绝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "脱得身来上短篷，飘然初试一帆风。",
      "孤城回首知何处，只有凌歊在眼中。"
    ]
  },
  {
    "id": "2e89e42078b6169589f43a97d7936d14",
    "title": "四月二十一日同妻孥泛舟登吕氏济川亭二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "不到兹山二十秋，重来山水更清幽。",
      "无因得向岩前住，日日持竿上钓舟。"
    ]
  },
  {
    "id": "2e89e42078b6169589f43a97c6e65cdd",
    "title": "四月二十一日同妻孥泛舟登吕氏济川亭二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吕公清德著吾乡，生爱兹山死便藏。",
      "顾我来游虽恨晚，尚思杖屦共徜徉。"
    ]
  },
  {
    "id": "2e89e42078b61695bd66ea0c087bebc3",
    "title": "渡钱塘江",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "万顷烟波一叶轻，风来枕上觉凉生。",
      "我行触热浑无奈，却喜身心得顿清。"
    ]
  },
  {
    "id": "2e89e42078b61695a9c63b7a0c59ce62",
    "title": "寄龚帅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "今朝駃步忽来前，报道除书下日边。",
      "阃寄复归贤使者，百城闻命想欣然。"
    ]
  },
  {
    "id": "2e89e42078b61695a9c63b7a03cde201",
    "title": "寄龚帅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "虽喜英贤帅十连，却惭糠秕滥居前。",
      "自知未免人扬簸，愿使衰翁晚节全。"
    ]
  },
  {
    "id": "2e89e42078b61695a9c63b7a5b3790d0",
    "title": "寄龚帅",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "行李看看近故庐，梦魂犹自绕洪都。",
      "帅垣暇日登临处，把酒还能话我无。"
    ]
  },
  {
    "id": "2e89e42078b6169535d91d279fb88fe5",
    "title": "归自郡中道上口占",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "禾黍离离压道旁，蹇驴归去晚风凉。",
      "扬鞭西指吾庐近，想见新醅已可尝。"
    ]
  },
  {
    "id": "2e89e42078b61695fe914208d9f167e0",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "四更山月吐微明，起促篮舆趁早行。",
      "忽听疾雷催雨急，风生襟袖不胜清。"
    ]
  },
  {
    "id": "2e89e42078b61695fe9142083cbb6c5d",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "稻苗初穗出纷纷，半是青云半白云。",
      "坐看黄云呈上瑞，田家无处不忻忻。"
    ]
  },
  {
    "id": "2e89e42078b61695fe9142080f10d533",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "病躯终日困骄阳，正虑行行去路长。",
      "多谢天公怜此意，时飞疏雨作清凉。"
    ]
  },
  {
    "id": "2e89e42078b61695fe9142084c0cbf88",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "为忆湖山且暂归，此心不是要追时。",
      "君恩留我非由己，寄语山灵莫勒移。"
    ]
  },
  {
    "id": "2e89e42078b61695fe914208380f93cf",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "欲挂衣冠已上章，更令冲冒去南昌。",
      "南昌纵有佳山水，争似安闲在故乡。"
    ]
  },
  {
    "id": "2e89e42078b61695fe914208e38369fa",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "雨后西山气象新，野田高下水津津。",
      "晚来弛担临风坐，聒耳蛙声更可人。"
    ]
  },
  {
    "id": "2e89e42078b61695fe91420818d07a3f",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "古寺经行知几回，山僧又见我重来。",
      "暮年欲作终焉计，不得归休只自哀。"
    ]
  },
  {
    "id": "2e89e42078b61695fe9142083e3cd2d0",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "篮舆亟欲到柴门，终日驱驰亦苦辛。",
      "野外莫嫌车骑少，笙歌两部自随人。"
    ]
  },
  {
    "id": "2e89e42078b61695fe914208fcda3bea",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "蝉噪园林处处同，此蝉鸣处颤春风。",
      "只应寒饿全无力，吟不成声喙已穷。"
    ]
  },
  {
    "id": "2e89e42078b61695fe91420875706b40",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "东望吾庐百里间，二年别去一朝还。",
      "虽然未遂归休意，且对湖山一解颜。"
    ]
  },
  {
    "id": "2e89e42078b61695fe9142080f17418b",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "出入乡关四十期，劳人迎送每惭之。",
      "今朝单骑归来速，且喜乡人都不知。"
    ]
  },
  {
    "id": "2e89e42078b61695fe914208ca2d567c",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "不见湖山两阅冬，相思千里梦魂通。",
      "今宵烛下匆匆看，犹恐归来似梦中。"
    ]
  },
  {
    "id": "2e89e42078b61695fe914208cd859379",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "竹间幽径喜相通，花下清阴苦未浓。",
      "说与园丁勤灌溉，我归要此养疏慵。"
    ]
  },
  {
    "id": "2e89e42078b61695fe914208bbe3a340",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "谩来水上结危亭，更凭栏干听水声。",
      "洗得肺肝清似水，莫言亭下水无情。"
    ]
  },
  {
    "id": "2e89e42078b61695fe914208cd045718",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "只爱湖光似镜平，那知汹涌作潮鸣。",
      "直疑身在江船上，夜半更闻风雨声。"
    ]
  },
  {
    "id": "2e89e42078b61695fe9142082e18b482",
    "title": "六月二十一日早行十六首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "暂归只欲见湖山，多谢亲朋日往还。",
      "但愧年衰筋骨惫，将迎容我片时闲。"
    ]
  },
  {
    "id": "2e89e42078b6169542dd758a9b6050f9",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "今日方行第一程，看来已觉此身轻。",
      "若还归到湖山里，何啻乘云上玉清。"
    ]
  },
  {
    "id": "2e89e42078b6169542dd758a415211a9",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我病只宜投绂去，君恩却许奉祠归。",
      "小人报国非无志，正恐叨逾触祸机。"
    ]
  },
  {
    "id": "2e89e42078b6169542dd758a3042eb0e",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "东去匆匆不暂停，我于此地岂无情。",
      "只缘衰病归心切，不惮崎岖趁晓程。"
    ]
  },
  {
    "id": "2e89e42078b6169542dd758a27bdcefc",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "来时似觉秋犹热，去日忽惊秋已深。",
      "一去一来何所益，不如归去旧园林。"
    ]
  },
  {
    "id": "2e89e42078b6169542dd758a0fcb8356",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "老夫非是厌洪都，正恐沉迷失故吾。",
      "纵使东湖花似锦，不如归对小西湖。"
    ]
  },
  {
    "id": "2e89e42078b6169542dd758a7b84bc1b",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "邦人送我说殷勤，自愧初无德及民。",
      "若更踌躇不归去，猿惊鹤怨亦愁人。"
    ]
  },
  {
    "id": "2e89e42078b6169542dd758a236ef448",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "去年来见荷初败，今岁归逢菊已残。",
      "残菊败荷浑似我，纵馀芬馥岂堪观。"
    ]
  },
  {
    "id": "2e89e42078b6169542dd758a42f162f4",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "记得年时入境来，老分阃寄惧非才。",
      "今朝遂出洪都去，笑指故山真快哉。"
    ]
  },
  {
    "id": "2e89e42078b6169542dd758aa29b2bef",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "夹道乔松几度春，青青黛色四时新。",
      "当时若尽荒郊种，万顷清阴更可人。"
    ]
  },
  {
    "id": "2e89e42078b6169542dd758a86b68022",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "欲寒还暖雨还晴，极目秋郊景色明。",
      "应是此归天亦喜，故将风日作人情。"
    ]
  },
  {
    "id": "2e89e42078b6169542dd758a910e2d0d",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "无日无时不念归，此心宜有鬼神知。",
      "如今已作终焉计，寄语山灵莫勒移。"
    ]
  },
  {
    "id": "2e89e42078b6169542dd758abecb4c9c",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "荒墟忽见翠成堆，错认青山入眼来。",
      "元是松林如此好，不妨归去更勤栽。"
    ]
  },
  {
    "id": "2e89e42078b6169542dd758a13851919",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "路傍遥见一山居，欢喜犹如见故庐。",
      "见似故庐犹自喜，如今到后喜何如。"
    ]
  },
  {
    "id": "2e89e42078b6169542dd758ac507c3ba",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "兀兀篮舆足欲拳，聊扶藜杖步山边。",
      "招提此去无多地，且就僧房借榻眠。"
    ]
  },
  {
    "id": "2e89e42078b6169542dd758a3b345703",
    "title": "久欲乞归未得一日蒙恩放归不胜欣喜涂中得十五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "淡烟斜日媚郊原，中有人家似辋川。",
      "地侧忽惊车马过，三三两两竹篱边。"
    ]
  },
  {
    "id": "2e89e42078b616958414b2c57985043a",
    "title": "九月二十六日同朝宗泽民游洞宫用刘使君韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "云藏仙窟几何年，一旦来游岂偶然。",
      "造物应怜林下客，故令一睹洞中天。"
    ]
  },
  {
    "id": "2e89e42078b616958414b2c54c2c95ad",
    "title": "九月二十六日同朝宗泽民游洞宫用刘使君韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "爱游此地已多年，今日身心始豁然。",
      "洞里真人虽羽化，苍苍乔木自参天。"
    ]
  },
  {
    "id": "2e89e42078b616956fff242e1bdf8321",
    "title": "如老堂",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "少年有志觅封侯，老去知非万事休。",
      "薄有田园能自适，不妨卖剑买黄牛。"
    ]
  },
  {
    "id": "2e89e42078b616956fff242ea10949e4",
    "title": "如老堂",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一堂风月一床书，随分琴樽乐有馀。",
      "试问乘轩遮道客，何如归去狎樵渔。"
    ]
  },
  {
    "id": "2e89e42078b61695ca5f0111b375db6f",
    "title": "种德堂",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我本农家世贱贫，一门相继亦簪绅。",
      "当知来处非今日，莫学诗人只为身。"
    ]
  },
  {
    "id": "2e89e42078b61695b815e8cd577129ee",
    "title": "观十二弟种德堂诗和其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "万事忘怀付酒樽，长闲不厌客登门。",
      "但存心地平如砥，胜买黄牛教子孙。"
    ]
  },
  {
    "id": "2e89e42078b6169566a1407bf9b01536",
    "title": "竹坞",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "此君生长此山中，直节从来自不同。",
      "今日高标还卓出，万人谁不仰清风。"
    ]
  },
  {
    "id": "2e89e42078b61695977d6be6205af46b",
    "title": "云龛",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君将富贵等浮云，却许白云来就宿。",
      "静处何妨共一龛，免教随手翻还复。"
    ]
  },
  {
    "id": "2e89e42078b61695d09a8d082407c3c8",
    "title": "入界",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "日炙风吹人倦乏，山重水复路萦回。",
      "一番行病思休息，且喜今朝入界来。"
    ]
  },
  {
    "id": "2e89e42078b616958effc9d39243410f",
    "title": "送津还任",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "汝到庭闱话未终，若为行色又匆匆。",
      "要知只有归来好，便做三公亦是空。"
    ]
  },
  {
    "id": "2e89e42078b616950543bafd052ceb16",
    "title": "三七侄入新屋",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "华屋新成集贺宾，门阑盛事一番新。",
      "愿言积德高于屋，屋下长存百岁人。"
    ]
  },
  {
    "id": "2e89e42078b616950543bafdc99db3e8",
    "title": "三七侄入新屋",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我昔行年近六旬，辛勤才有屋容身。",
      "汝成广厦年方壮，端是吾家有福人。"
    ]
  },
  {
    "id": "2e89e42078b6169578a70b9d57cbffdf",
    "title": "送侄赴廷试",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我是田家本业农，偶然两世到蟾宫。",
      "书生天幸有如此，岂复更忧吾道穷。"
    ]
  },
  {
    "id": "2e89e42078b6169578a70b9df64f8ab8",
    "title": "送侄赴廷试",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一第男儿未足夸，喜传衣钵振吾家。",
      "大廷好上千言对，要使声名播迩遐。"
    ]
  },
  {
    "id": "2e89e42078b6169578a70b9d14f080ab",
    "title": "送侄赴廷试",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "上林跃马看腾骧，父老犹言昔日张。",
      "顾我儿曹殊未学，敢将踪迹继前芳。"
    ]
  },
  {
    "id": "2e89e42078b61695088600de8f27344a",
    "title": "和康伯可重阳",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "过了重阳又一阳，梅开亦拟共壶觞。",
      "病中无复成狂饮，且作前贤醒里狂。"
    ]
  },
  {
    "id": "2e89e42078b61695cd9ad2ee12d8b7d4",
    "title": "扫坟东山感旧示十五侄",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "四十年前此读书，与君俱欲上亨衢。",
      "君虽未达心犹壮，我已衰颓作老夫。"
    ]
  },
  {
    "id": "2e89e42078b616950bdc575424e5270d",
    "title": "梅花下闻角声",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "兀坐江城厌寂寥，喜逢春色上梅梢。",
      "寄言画角休吹遍，留与铃斋作淡交。"
    ]
  },
  {
    "id": "2e89e42078b61695bb83ebd089a16a37",
    "title": "睡中闻莺",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "解鞍萧寺憩清幽，睡里忽闻黄栗留。",
      "惊破梦魂何可恨，得知身在浙江头。"
    ]
  },
  {
    "id": "2e89e42078b61695c9c9821323fff280",
    "title": "败屋有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "甲第巍然数百间，一朝人去顿摧残。",
      "寄言行客休兴叹，但积阴功后代看。"
    ]
  },
  {
    "id": "2e89e42078b61695e0089d1c999db6c6",
    "title": "悼王习之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "两州佳政万人传，一旦那知遂溘然。",
      "到底久生从古少，要须乘健早归田。"
    ]
  },
  {
    "id": "2e89e42078b61695f52c724f9a23f68e",
    "title": "嘲钦师",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "师与予心总爱山，从来已许伴予闲。",
      "若为一出俄经月，却恋尘凡未肯还。"
    ]
  },
  {
    "id": "2e89e42078b616954fe3e37edbe9ef85",
    "title": "赠远老",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一瓶一钵自由身，聊向江南玩水云。",
      "踏遍千山并万壑，却归林下炷炉薰。"
    ]
  },
  {
    "id": "2e89e42078b6169509e2fb910ae134dd",
    "title": "送安老",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "师走丛林不计年，若为犹未了因缘。",
      "万年有路何妨去，透取无生不二禅。"
    ]
  },
  {
    "id": "2e89e42078b616956b1b5fa892923712",
    "title": "和远老韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "平生痼疾在烟霞，到处林泉是我家。",
      "若也远公容入社，直须酤酒不须茶。"
    ]
  },
  {
    "id": "2e89e42078b616956b1b5fa8d4c03ebe",
    "title": "和远老韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "欲访天台帛道猷，梦魂先到石桥头。",
      "个中直待桃花放，始得从师烂漫游。"
    ]
  },
  {
    "id": "2e89e42078b61695ba7c6f5cb51850b6",
    "title": "送明老游雁荡五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "昔年曾作雁山游，倒指今逾四十秋。",
      "叹我岂劳蝴蝶梦，羡师重到大龙湫。"
    ]
  },
  {
    "id": "2e89e42078b61695ba7c6f5cb45c81b3",
    "title": "送明老游雁荡五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "师到龙湫谒矩罗，为言别久渴心多。",
      "当年见处祥光满，试问今还记得么。"
    ]
  },
  {
    "id": "2e89e42078b61695ba7c6f5c405c5586",
    "title": "送明老游雁荡五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾儿此地偶钟英，绍我家风尚典刑。",
      "所幸吾师知此意，殷勤为我谢山灵。"
    ]
  },
  {
    "id": "2e89e42078b61695ba7c6f5cff6bc601",
    "title": "送明老游雁荡五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "方欣林下共谈禅，底事深公挽出山。",
      "千里同风无道俗，何妨一笑便言还。"
    ]
  },
  {
    "id": "2e89e42078b61695ba7c6f5c4c8bef9a",
    "title": "送明老游雁荡五首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "遍参尊宿走诸方，老去才能返故乡。",
      "涨水飞云前辈语，他乡莫更久徜徉。"
    ]
  },
  {
    "id": "2e89e42078b61695057a296166738987",
    "title": "和远老四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "事好休时便好休，不应人尽觅封侯。",
      "归来已快平生志，况有高人来聚头。"
    ]
  },
  {
    "id": "2e89e42078b61695057a29619c0ab800",
    "title": "和远老四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "身居仕路梦家山，一日君恩放我还。",
      "从此便为终老计，只愁造物靳清闲。"
    ]
  },
  {
    "id": "2e89e42078b61695057a29617ac22290",
    "title": "和远老四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "世人老去不知休，只羡三公与五侯。",
      "争似山僧都不会，困来衲被便蒙头。"
    ]
  },
  {
    "id": "2e89e42078b61695057a29614444a00d",
    "title": "和远老四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "相逢正好共看山，底事匆匆便欲还。",
      "今日乍晴山更好，可能伴我片时闲。"
    ]
  },
  {
    "id": "2e89e42078b61695614c5d59f66018ad",
    "title": "上七斋素不饮",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "人日晴天万里开，自应一笑上春台。",
      "清斋偶阻花前醉，且把茶瓯当酒杯。"
    ]
  },
  {
    "id": "2e89e42078b61695049bae41380a7997",
    "title": "山居上元",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "未能免俗强随缘，聊挂灯毬记上元。",
      "席上虽无罗绮绕，游人来往亦喧喧。"
    ]
  },
  {
    "id": "2e89e42078b616951ef1928ab30c11af",
    "title": "十六夜见月",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "连宵待月屡登城，特地遮藏不肯明。",
      "过了佳辰方皎洁，嫦娥何事太无情。"
    ]
  },
  {
    "id": "2e89e42078b61695fa47047daaf75e96",
    "title": "代答",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "人生何用苦多忧，无日无时可宴游。",
      "但使此心忘系累，凉天佳月即中秋。"
    ]
  },
  {
    "id": "2e89e42078b6169565d2dc9f1609aac9",
    "title": "甲子日无雨偶成",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "连岁人怀水潦忧，年登犹叹不全收。",
      "夏逢甲子天无雨，预喜今年又有秋。"
    ]
  },
  {
    "id": "2e89e42078b61695c615758f9699894a",
    "title": "和许守松阴",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "乔松转日影斜斜，穿入疏棂细作花。",
      "怪得清阴长不改，原来松下蛰龟蛇。"
    ]
  },
  {
    "id": "2e89e42078b616958c7b2a3ce822faf6",
    "title": "题心远轩二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "山居我欲避嚣尘，尚觉门庭俗客频。",
      "羡尔结茅当道左，一轩风月作闲人。"
    ]
  },
  {
    "id": "2e89e42078b616958c7b2a3ccc2a47f0",
    "title": "题心远轩二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "扁榜当年我命名，喜君心与迹双清。",
      "眼前风物浑如旧，但觉庭前春草生。"
    ]
  },
  {
    "id": "2e89e42078b616959c802220b5e32157",
    "title": "和刘与权韵三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "平生嗜好唯爱山，前身疑是山中相。",
      "归来深处得幽栖，柴门正与山相向。"
    ]
  },
  {
    "id": "2e89e42078b616959c802220480734c1",
    "title": "和刘与权韵三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "去年君过我山中，尊酒相欢十日同。",
      "别后相思肠欲断，暮云空复指江东。"
    ]
  },
  {
    "id": "2e89e42078b616959c802220ece6231e",
    "title": "和刘与权韵三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "异县相望两驿间，何时复此共看山。",
      "向来同社今无几，莫惜篮舆数往还。"
    ]
  },
  {
    "id": "2e89e42078b616959bce000777e20b0d",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "久闻韶鸭有灵踪，首尾俱轻快御风。",
      "公独惠然持见赠，应知野性与余同。"
    ]
  },
  {
    "id": "2e89e42078b616959bce0007af587d80",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "兴在江湖万里间，洿池一曲岂能安。",
      "今朝来我西湖上，眼底陡惊天地宽。"
    ]
  },
  {
    "id": "2e89e42078b616959bce0007d2ea04ec",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "湖光深处恣沉浮，未让波间鹭与鸥。",
      "旧侣此时应羡汝，欲来相就苦无由。"
    ]
  },
  {
    "id": "2e89e42078b616959bce00070976a161",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "朝朝两两下平沙，添得湖中景趣嘉。",
      "碧卵从今生育去，便堪装点作渔家。"
    ]
  },
  {
    "id": "2e89e42078b616959bce0007b85548b8",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "投迹山林不厌深，老来宁复计升沉。",
      "水禽得得来相伴，应识幽人一片心。"
    ]
  },
  {
    "id": "2e89e42078b616959bce00072cfd361d",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "初来便自与人宜，相近相亲自在飞。",
      "底事悠然无畏忌，也知老子久忘机。"
    ]
  },
  {
    "id": "2e89e42078b616959bce00077e9e7f9f",
    "title": "陈子厚送韶鸭将以七绝因次其韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "虽是微禽亦美观，岂无缯弋欲相干。",
      "不须更起高飞念，且向湖中戢羽翰。"
    ]
  },
  {
    "id": "2e89e42078b61695c52563a353a5c16d",
    "title": "题圭师松云庵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一瓶一钵一枝筇，皓首归来万事慵。",
      "应笑白云犹世态，却来庵外媚孤松。"
    ]
  },
  {
    "id": "2e89e42078b61695f96dedf346f6bdac",
    "title": "钱广文采芹亭",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "开明后学日升车，千里文风一旦雄。",
      "池上采芹摇水碧，帐中摛藻映纱红。"
    ]
  },
  {
    "id": "2e89e42078b61695e758646b19a17a2c",
    "title": "范丞相生日",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "天启中兴运，时生间世人。",
      "岘山钟气象，汉水赋精神。",
      "文采倾场屋，声猷耸缙绅。",
      "千言医国策，一日致君身。",
      "平步登黄阁，孤忠结紫宸。",
      "圣心资启沃，帝业赖经纶。",
      "嶷嶷文章伯，堂堂社稷臣。",
      "威名腾异域，德泽遍斯民。",
      "相越风流在，归秦意气伸。",
      "有才俱擢用，靡事不咨询。",
      "十载空天路，三年泽国滨。",
      "宵衣方念远，皂盖且行春。",
      "令下人咸喜，风行俗自淳。",
      "一方新沐惠，四海旧依仁。",
      "伫见飞还诏，重烦秉国钧。",
      "从容扶日毂，慷慨扫边尘。",
      "为相贤如此，当朝信绝伦。",
      "邦人逢诞日，和气满城闉。",
      "贵极才三纪，冬来始浃辰。",
      "愿随灵寿杖，千岁阅庄椿。"
    ]
  },
  {
    "id": "2e89e42078b61695839e5e2e92420b5b",
    "title": "和许守喜雪",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一夜飘琼屑，雕镌竟孰施。",
      "主张归白帝，勾引自云师。",
      "飞洒斜穿牖，连翩乱入池。",
      "漫空疑柳絮，着树混梅枝。",
      "月射光偏莹，风回势转危。",
      "联华怜鹤发，耐冷羡冰肌。",
      "万壑填将合，千林压欲垂。",
      "拂檐轻似粉，绕砌白于脂。",
      "公已齐高洁，吾方守钝迟。",
      "共欣占嗣岁，仍喜没多歧。",
      "政已腾民颂，忠宜结主知。",
      "会看颁紫诏，早晚下丹墀。"
    ]
  },
  {
    "id": "2e89e42078b616957596b4c301310b43",
    "title": "和陶形赠影",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吁嗟汝依我，自有此身时。",
      "跬步不相舍，皆随我所之。",
      "使汝动必正，端本皆在兹。",
      "念我已衰老，自知死有期。",
      "行且与汝别，此心宁不思。",
      "但我不畏死，亦耻涕涟洏。",
      "且把一樽酒，话别汝莫疑。",
      "渊明甫中寿，已作挽歌辞。"
    ]
  },
  {
    "id": "2e89e42078b61695061a233ec0e77b63",
    "title": "和陶神释",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "人生禀一气，自微而至著。",
      "不问富与贫，不论新与故。",
      "自有形影初，我便相亲附。",
      "二子既有言，我宁无一语。",
      "汝形未生时，影复在何处。",
      "偶与我有缘，同生复同住。",
      "幸我所依人，造理仍知数。",
      "身虽未溘然，已办周身具。",
      "得酒即忘怀，宁复顾毁誉。",
      "醒即看云眠，目送孤鸿去。",
      "我亦得安闲，不忧还不惧。",
      "说与二子知，莫为身外虑。"
    ]
  },
  {
    "id": "2e89e42078b61695e85dc371058fc58a",
    "title": "和陶示周续之祖企谢景夷韵寄朱元晦",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我爱朱夫子，处世无戚欣。",
      "渊明不可见，幸哉有斯人。",
      "奈何不苟合，进用苦无因。",
      "夫子于此道，妙处固已臻。",
      "尚欲传后学，使闻所不闻。",
      "顾我景慕久，愿见亦良勤。",
      "第恨隔千里，无由往卜邻。",
      "安得缩地杖，一到建溪滨。"
    ]
  },
  {
    "id": "2e89e42078b616959fd4ec47bb7fbfab",
    "title": "和陶与殷晋安别韵送陈顺之赴官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "子往治畿邑，趣装亦良勤。",
      "惠然来过我，话别更情亲。",
      "顾我老且病，已与死为邻。",
      "独思陪胜侣，倍觉惜清晨。",
      "忍唱阳关彻，与子从此分。",
      "愿子且少驻，醉我瓮头春。",
      "子虽未宦达，意气已凌云。",
      "今去天尺五，腾上岂无因。",
      "要无求速化，切莫虑长贫。",
      "抱才能自重，何患不如人。"
    ]
  },
  {
    "id": "2e89e42078b616953bc262a2d94f45a4",
    "title": "乍晴与客登眺和陶和胡西曹韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "方欣秋气爽，庭户生凉飔。",
      "俄然毛骨冷，霜露侵人衣。",
      "乍霁还可喜，领客登翠微。",
      "犹有篱下菊，不见园中葵。",
      "徘徊视景物，似与人俱衰。",
      "幸有杯中物，何妨时一挥。",
      "人生得行乐，老去未为迟。",
      "宋玉犹未老，何事苦多悲。"
    ]
  },
  {
    "id": "2e89e42078b61695409fed3fb3506383",
    "title": "和陶悲从弟仲德韵哭陈泽民",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "年来朋旧少，大半已雕零。",
      "人物如吾子，共谓上青冥。",
      "行年才五十，叹惜负平生。",
      "忆子初见我，我意已先倾。",
      "爱子器识远，伫子功业成。",
      "纵不登要路，亦必享遐龄。",
      "贰邑曾未久，早已闻政声。",
      "方将脱选调，荣养娱亲庭。",
      "天公亦何事，于此独无情。",
      "一旦弃我去，不复见仪形。",
      "痛伤风月夜，空对酒尊盈。"
    ]
  },
  {
    "id": "2e89e42078b61695bfd39191e000b738",
    "title": "和陶始作镇军参军经曲阿韵哭陈能之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "陈公行古道，出处尽堪书。",
      "俯仰端无负，初终总一如。",
      "粤从为剧邑，平步上亨衢。",
      "正色主风宪，弹劾靡亲疏。",
      "故虽频补外，直性不可纡。",
      "召还方进用，谓当推绪馀。",
      "一朝忽撄疾，力请归旧居。",
      "竟化辽东鹤，不作北溟鱼。",
      "哀哉名世士，天胡赋分拘。",
      "有子传衣钵，无钱治室庐。"
    ]
  },
  {
    "id": "2e89e42078b616958847daffc6c95519",
    "title": "和陶阻风于规林韵寄陈时中二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "退处固云乐，未免叹索居。",
      "赖有陈使君，情亲如友于。",
      "自应长相见，岂谓各一隅。",
      "我虽事跧伏，闭门懒问涂。",
      "无日不看山，无时不面湖。",
      "君尤我所爱，良会安得疏。",
      "纵不思风度，亦欲闻绪馀。",
      "会须成二老，君意定何如。"
    ]
  },
  {
    "id": "2e89e42078b616958847daff363107c5",
    "title": "和陶阻风于规林韵寄陈时中二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "人皆有还往，我独无所之。",
      "若不见君子，谁与同襟期。",
      "嗟我已衰老，无复少壮时。",
      "纵使善卫养，岂能长在兹。",
      "愿言时命驾，容我亲色辞。",
      "我已不强酒，从今君莫疑。"
    ]
  },
  {
    "id": "2e89e42078b61695e20fe6e10f2ef4e5",
    "title": "和陶赴假还江陵夜行途口韵寄江朝宗",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "居闲岁月久，万事心已冥。",
      "独于同调人，独未能忘情。",
      "忆昔桂花发，君来访柴荆。",
      "把酒坐花下，欢然话平生。",
      "今年秋更好，花还照眼明。",
      "无由共清赏，幽恨已难平。",
      "那闻遭横议，意颇悔西征。",
      "既不乐朝市，却思岩石耕。",
      "古来未遇者，宁免寸禄荣。",
      "要当且隐忍，勉强就功名。"
    ]
  },
  {
    "id": "2e89e42078b61695e0a09cd62b423377",
    "title": "和陶己酉岁九月九日",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "天地气将肃，秋冬候欲交。",
      "眷兹万木落，感我双鬓雕。",
      "悠然清兴动，与客共登高。",
      "有岩号景星，万仞连云霄。",
      "一览快心目，宁辞杖履劳。",
      "但恨无酒量，一举如沃焦。",
      "仍恨无坐客，可继五柳陶。",
      "且拚风帽落，聊醉菊花朝。"
    ]
  },
  {
    "id": "2e89e42078b61695a3fc751cd0d38880",
    "title": "和陶庚戌岁九月中于西田穫早稻",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "东风才解冻，农事已开端。",
      "田夫竞力作，不获须臾安。",
      "渊明于是时，亦岂容坐观。",
      "日出负耒去，入夜乘牛还。",
      "宁不惮劳苦，要得逃饥寒。",
      "顾我独何幸，虽知稼穑难。",
      "逢秋但一饱，此外了不干。",
      "回首视渊明，已是增汗颜。",
      "那堪万事拙，只得长掩关。",
      "诵公穫稻句，倍为公兴叹。"
    ]
  },
  {
    "id": "2e89e42078b61695fc52f8d8921ffd66",
    "title": "和陶丙辰岁八月中于下噀田舍穫",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "渊明事南亩，躬自穫岩隈。",
      "虽复竭吾力，却得舒我怀。",
      "所收既不薄，卒岁事可谐。",
      "邻家相慰劳，竞持酒与鸡。",
      "留连相酬酢，入夜未能回。",
      "回思往岁歉，举目俱堪哀。",
      "忧心今幸释，笑口何妨开。",
      "须倾瓦盆尽，须放玉山颓。",
      "已是从吾好，宁忧与世乖。",
      "任他田父哂，未足为高栖。"
    ]
  },
  {
    "id": "2e89e42078b616953df3b6dac2da8a05",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "士贫亦常事，但视其所依。",
      "苟能依于道，暮景亦有辉。",
      "渊明生乱世，初不求奋飞。",
      "为贫聊一出，违己即言归。",
      "归来坐衡宇，无粟可疗饥。",
      "作诗咏贫士，泰然曾不悲。"
    ]
  },
  {
    "id": "2e89e42078b616953df3b6da9ba674eb",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "渊明抱归兴，未老辞华轩。",
      "应谓役于人，岂如归田园。",
      "在家贫亦好，满眼是风烟。",
      "亲戚可晤语，书史可精研。",
      "妻子识此意，相对无间言。",
      "时取新酒漉，一笑中圣贤。"
    ]
  },
  {
    "id": "2e89e42078b616953df3b6da04904cb3",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我家未为贫，尚有绿绮琴。",
      "手虽不能弹，颇喜闻遗音。",
      "时时命女奴，强于弦上寻。",
      "听罢方寸适，取酒时一斟。",
      "颜回与原宪，平日我所钦。",
      "傥得从之游，虽贫亦甘心。"
    ]
  },
  {
    "id": "2e89e42078b616953df3b6da6cbbfcf0",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "新春来未几，已见日在娄。",
      "游人怕春去，把酒急献酬。",
      "折花各盈把，行歌满道周。",
      "贫者壁四立，若不堪其忧。",
      "亦复典春衣，买酒呼朋俦。",
      "一醉人所嗜，此外非所求。"
    ]
  },
  {
    "id": "2e89e42078b616953df3b6da39488747",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我爱徐孺子，高名满江干。",
      "众人皆欲仕，乃独耻为官。",
      "曾不惮辛苦，负耒营一餐。",
      "清节映千古，至今闻者寒。",
      "洪井有祠宇，我尝瞻其颜。",
      "不觉愧汗下，竟归长掩关。"
    ]
  },
  {
    "id": "2e89e42078b616953df3b6da117c7136",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "光景如春花，身世似秋蓬。",
      "渊明洞此理，养拙不求工。",
      "上独思四皓，下独友两龚。",
      "出处虽或异，心迹亦略同。",
      "安贫抱全节，虽穷亦如通。",
      "九原傥可作，我欲以身从。"
    ]
  },
  {
    "id": "2e89e42078b616953df3b6da987c3317",
    "title": "和陶咏贫士七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "入仕已四纪，把麾还六州。",
      "曾未见县令，有若渊明俦。",
      "稍屈便引去，高致更风流。",
      "醉卧衡门下，曾无寒饿忧。",
      "独抱千金璧，未许人轻酬。",
      "声名传不朽，千古仰前修。"
    ]
  },
  {
    "id": "2e89e42078b6169508962747360259ec",
    "title": "和陶咏二疏韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "世人耽宠荣，往往麾不去。",
      "日已迫桑榆，驰骛方成趣。",
      "谁肯急流中，便作冥鸿举。",
      "屈指数哲人，在昔独疏傅。",
      "万口共称贤，饯送塞归路。",
      "天子亦嘉之，赐金示优顾。",
      "渊明作此诗，端欲迷者悟。",
      "我观二疏高，岂无子孙虑。",
      "挥金以自娱，益表清节著。"
    ]
  },
  {
    "id": "2e89e42078b61695db2ee87ac8998c89",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我自归林下，亦复与世疏。",
      "赖有善知识，时能过吾庐。",
      "伴我说道话，我爱读佛书。",
      "师为岩上去，我亦为膏车。",
      "便欲展我钵，随师同饭蔬。",
      "脱此尘俗累，长与岩石俱。",
      "此岩固高矣，卓出山海图。",
      "但比吾师高，还恐岩不如。"
    ]
  },
  {
    "id": "2e89e42078b61695db2ee87a5ece7f40",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我生山窟里，终朝面孱颜。",
      "独此岩未到，抱恨知几年。",
      "兹游信奇绝，一览小众山。",
      "更得师为主，二妙为易言。"
    ]
  },
  {
    "id": "2e89e42078b61695db2ee87add7f1423",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "幽栖非不胜，触目是林丘。",
      "若比兹岩秀，培塿固难俦。",
      "云山千里见，石泉四时流。",
      "登临有如此，何必更他游。"
    ]
  },
  {
    "id": "2e89e42078b61695db2ee87a919f3132",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "爱山端有素，拘俗亦可怜。",
      "昨守当涂郡，不识隐静山。",
      "羡师来又去，愧我复何言。",
      "尚期无久住，归送我残年。"
    ]
  },
  {
    "id": "2e89e42078b61695db2ee87a9c5552f2",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "师心如死灰，形亦如槁木。",
      "胡为衲子归，以响答空谷。",
      "顾我尘垢身，拟向禅河浴。",
      "更愿张佛灯，为我代明烛。"
    ]
  },
  {
    "id": "2e89e42078b61695db2ee87a574e23f8",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "扶疏岩下树，入夏总成阴。",
      "几年荆棘地，一旦为丛林。",
      "我方与衲子，共听海潮音。",
      "人生多聚散，离别忽惊心。"
    ]
  },
  {
    "id": "2e89e42078b61695db2ee87ac41f828b",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我与师来往，岁月虽未长。",
      "相看成二老，风流亦异常。",
      "既宴坐岩上，我方为聚粮。",
      "傥师能早归，此乐犹未央。"
    ]
  },
  {
    "id": "2e89e42078b61695db2ee87ae8645fad",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "纷纷学禅者，腰包竞奔走。",
      "才能脱葛藤，痴意便自负。",
      "求其道德尊，如师盖希有。",
      "愿傅上乘人，永光临济后。"
    ]
  },
  {
    "id": "2e89e42078b61695db2ee87acfe0fae8",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾邑多缁徒，浩浩若云海。",
      "大机久已亡，赖有小机在。",
      "乃更与一岑，纯全两无悔。",
      "堂堂二老禅，海内共期待。"
    ]
  },
  {
    "id": "2e89e42078b61695db2ee87aecf51b57",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "古无住持事，但只传法旨。",
      "有能悟色空，便可超生死。",
      "庸僧昧本原，岂识西归履。",
      "买帖坐禅床，佛法将何恃。"
    ]
  },
  {
    "id": "2e89e42078b61695db2ee87a52718a97",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "僧中有高僧，士亦有高士。",
      "我虽不为高，心粗能知止。",
      "师是个中人，特患不为尔。",
      "何幸我与师，俱是邻家子。"
    ]
  },
  {
    "id": "2e89e42078b61695db2ee87a17d8624f",
    "title": "和陶读山海经十三首韵送机简堂自景星岩再住隐静",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "师本穷和尚，我亦穷秀才。",
      "忍穷俱已彻，老肯不归来。",
      "今师虽暂别，泉石莫相猜。",
      "应缘聊复耳，师岂有心哉。"
    ]
  },
  {
    "id": "2e89e42078b616952e84426e0332290b",
    "title": "和陶挽歌词三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾年七十五，寿命不为促。",
      "仕仅五十年，出处粗可录。",
      "人生会有尽，自应身就木。",
      "寄语亲旧辈，不必为我哭。",
      "百年如一梦，吾梦今始觉。",
      "亦既了万缘，无殆亦无辱。",
      "所欠惟一死，得死今已足。"
    ]
  },
  {
    "id": "2e89e42078b616952e84426e07999058",
    "title": "和陶挽歌词三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "嗟我在生日，一饮数十觞。",
      "有时无酒饮，亦复泼醅尝。",
      "今日虽有酒，罗列在我傍。",
      "对之徒自叹，与世隔风光。",
      "所幸埋骨地，不离云外乡。",
      "魂魄时一游，此乐犹未央。"
    ]
  },
  {
    "id": "2e89e42078b616952e84426e6b0c531c",
    "title": "和陶挽歌词三首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "老眼日昏昏，华发日萧萧。",
      "不死竟何待，理合葬荒郊。",
      "荒郊何所有，四面俱岧峣。",
      "荣木望秋落，亦已成枯条。",
      "青松为我夕，白石为我朝。",
      "仍幸二亲墓，相去无几何。",
      "今得从之游，欢喜如还家。",
      "我心既欢喜，安用挽者歌。",
      "有人来奠我，但问山之阿。"
    ]
  },
  {
    "id": "2e89e42078b61695a50d9357703e944e",
    "title": "和陶桃花源",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我闻桃花源，其先是秦世。",
      "当时避地人，岁久俱已逝。",
      "其后长子孙，生理还不废。",
      "种桃以自营，结茅以自憩。",
      "有儿但发蒙，初不工六艺。",
      "有田但收禾，了不输二税。",
      "有鸡只晨号，有犬不夜吠。",
      "渊明爱其真，为此成新制。",
      "我久闻其风，褰裳思一诣。",
      "所虑路难通，仍恐水难厉。",
      "梦寐不能忘，抱恨知几岁。",
      "所恨天见私，于此施嘉惠。",
      "贻我万株桃，漫山迷眼界。",
      "却胜武陵溪，草树相蒙蔽。",
      "相去复不远，只在吾庐外。",
      "人号小桃源，景物适相契。"
    ]
  },
  {
    "id": "2e89e42078b616950bf6aaf5272d091f",
    "title": "春雨不止鲁漕有二诗因次韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "青春能几何，况已过寒食。",
      "此时对东风，一日亦可惜。",
      "正好倒清尊，呼妇戛鸣瑟。",
      "胡不少自宽，兀坐有忧色。",
      "一春雨已多，连日风更力。",
      "安得补天漏，坐待江月白。"
    ]
  },
  {
    "id": "2e89e42078b616950bf6aaf5b7fa01da",
    "title": "春雨不止鲁漕有二诗因次韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "春日固喜雨，雨多亦可已。",
      "若为尚滂𩃱，连月烟浪里。",
      "江湖更弥漫，不见蒲与苇。",
      "有时漏日光，烘云薄如纸。",
      "欲晴又复阴，何以慰田里。",
      "郁郁不能舒，一坐四五起。"
    ]
  },
  {
    "id": "2e89e42078b61695a3844df6c1eee921",
    "title": "和陈平仲中秋怀旧游",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "天末逢秋半，临流玩佳月。",
      "置酒延孤光，夜久凉风发。",
      "感时歌慨慷，醉来翻不悦。",
      "念人有聚散，念月有圆缺。",
      "万事转头空，百年飞鸟瞥。",
      "粤从罹乱离，头角嗟垂折。",
      "兀坐山谷间，何人定交结。",
      "素琴已尘埃，孤剑尚清刮。",
      "故人不可见，幽怀欲谁说。",
      "明月自团团，幽忧空烈烈。",
      "忽得陈子诗，辞旨两奇绝。",
      "历历叙旧游，笔端如有舌。",
      "何处复相从，酒壶行自揭。",
      "遥想鲍与刘，应亦叹胡越。",
      "要当按酒兵，无令冒斧钺。",
      "吾侪岂长贫，庙堂方简拔。"
    ]
  },
  {
    "id": "2e89e42078b616952efc2a2b4a1ee60e",
    "title": "符倅同游雁荡赓其所和范相游山韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚学愧淹博，微官妨隐盘。",
      "攀龙荣请事，敛板喜承颜。",
      "懦庸资盼睐，簿领洗尘烦。",
      "南丰茂人杰，才望蔼江关。",
      "题舆裨德政，镇俗念时艰。",
      "仙山寻胜外，妙句落人间。",
      "气连天柱壮，清夺霜空寒。",
      "一读三叹息，发立谁敢谩。",
      "但嗟俊逸才，尚滞海之湾。",
      "中兴急贤哲，日日闻赐环。",
      "况复有如公，骥足宁久闲。",
      "会须早命驾，即日当召还。",
      "发硎观利器，断鳌新海寰。",
      "宣室伫前席，顾问应夜阑。"
    ]
  },
  {
    "id": "2e89e42078b616955fa03de565d84de4",
    "title": "有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "阴阳失调燮，岁事成大饥。",
      "我闻江湖间，细民竞流离。",
      "疗饥已无食，卒岁还无衣。",
      "民穷聚为盗，自古诚有之。",
      "不谓严冬日，宛如暮春时。",
      "里闾疫疠起，灾迍逮婴儿。",
      "今已岁残腊，不见雪片飞。",
      "中夜不能寐，念此方涕洟。",
      "上天复赫怒，雷声震四维。",
      "骤雨相继作，奔电仍交驰。",
      "连夕不能止，远近俱忧疑。",
      "我心更惊愕，倍畏天之威。",
      "炷香拜庭下，再三为民祈。",
      "愿天正时令，顺行无逆施。",
      "反雷变作雪，盈尺以为期。",
      "庶几宇宙内，物物各得宜。"
    ]
  },
  {
    "id": "2e89e42078b616954e0a4b872260dba1",
    "title": "和王澧州喜雨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "田父苦亢旱，伤心涕泗沱。",
      "使君悯斯民，雩禜亦何多。",
      "古庙舞群巫，袂属肩相摩。",
      "密云自西郊，奈汝旱魃何。",
      "天官感精诚，霹雳加谴诃。",
      "遂协毕星好，一洗吾民疴。",
      "顿觉田亩间，欢然声气和。",
      "人生一饱足，宁复忧其他。",
      "要当及丰年，对酒仍高歌。",
      "只愁偃鼠腹，未醉颜已酡。"
    ]
  },
  {
    "id": "2e89e42078b6169508f8e1a7b3a8cf3c",
    "title": "和林大任上许守喜雨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "退之讼风伯，风伯罪固彰。",
      "未若旱魃甚，千里尘沙黄。",
      "我欲持斧钺，尸诸古道傍。",
      "此志竟未就，展转成悲凉。",
      "使君有妙术，在德非馨香。",
      "神龙不敢卧，感会趋灵场。",
      "霈然下甘雨，天地森开张。",
      "旱魃不待诛，一旦自摧藏。"
    ]
  },
  {
    "id": "2e89e42078b61695c01be7be8c36d824",
    "title": "机简堂余里人也在方外三十年未识其面乾道己丑余帅豫章乃自圆通来谒与之款语连日忘疲不谓末法中有此龙象且喜余里之有人因其归作诗以送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我家石井旁，山水非不奇。",
      "所恨过从少，无与同襟期。",
      "独幸里巷间，高僧有二机。",
      "大机传祖印，海内声名驰。",
      "晚归结草庵，杜门人莫窥。",
      "嗟哉已物化，不见三十期。",
      "我为铭其塔，世犹仰清规。",
      "小机真龙象，方为人天师。",
      "宴坐一禅榻，天花零乱飞。",
      "闻名亦二纪，颇愧会面稀。",
      "忽自庐阜来，访我江之湄。",
      "共说无生话，不觉日晷移。",
      "顾我麋鹿姿，久欲脱絷羁。",
      "来日宁有几，扰扰将何为。",
      "一点退闲心，不谓师已知。",
      "祇俟及新岁，上章力丐归。",
      "师傥还故里，愿言款柴扉。",
      "我虽无长物，亦有筇一枝。",
      "正欲穿林壑，相与穷幽微。",
      "庶几进此道，尽洗平生非。"
    ]
  },
  {
    "id": "2e89e42078b61695717619bb3d65a4f6",
    "title": "白石道者栖于洪岩以石为粮先朝敬爱之赐予之物甚盛一日主僧持来郡斋因获恭览叹仰之馀偶成拙句二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "高僧隐青山，宴坐咀白石。",
      "不知几何年，人犹访遗迹。",
      "顾我顽钝姿，但知能肉食。",
      "回首仰高风，扪心有惭色。"
    ]
  },
  {
    "id": "2e89e42078b61695717619bb8f54cce8",
    "title": "白石道者栖于洪岩以石为粮先朝敬爱之赐予之物甚盛一日主僧持来郡斋因获恭览叹仰之馀偶成拙句二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "道人厌尘纷，万乘挽不住。",
      "愧我未得归，见之愈增慕。",
      "奎画俨若新，真容宛如故。",
      "旧隐虽寂寥，山灵尚可护。"
    ]
  },
  {
    "id": "2e89e42078b6169591d06b29bf4d94e8",
    "title": "和黄作霖白发",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "白发有公道，古来人尽然。",
      "我初未四十，霜雪已满颠。",
      "黄子我同岁，比我还更贤。",
      "时命未遇合，退藏非自捐。",
      "不须悲晚景，不须怨苍天。",
      "如君岂长贫，时主方御乾。"
    ]
  },
  {
    "id": "2e89e42078b61695814fe234f5181e10",
    "title": "病中有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "大暑苦河鱼，久乃变成痢。",
      "辗转枕席间，百药几尽试。",
      "神气顿索然，不止形容悴。",
      "自谓与鬼邻，偶然有生意。",
      "方欲少开眉，赤目又为祟。",
      "馀年能几何，十日不知味。",
      "今虽强支持，下箸犹畏忌。",
      "去岁夏到官，今年又秋至。",
      "默数一年中，安好无一二。",
      "顾此衰病躯，岂堪长代匮。",
      "回首望故山，幸有宽闲地。",
      "不如归去来，笑歌聊自慰。"
    ]
  },
  {
    "id": "2e89e42078b61695c4aafac1745261f4",
    "title": "和胡经仲中秋",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "平生恶晻昧，虚空光陆离。",
      "心与此月同，不容一毫疵。",
      "恨月有圆缺，不得常清奇。",
      "每欲语天公，仍斫此桂枝。",
      "青冥去无路，思虑空劳疲。",
      "明知此意苦，殷勤长我随。",
      "去年西湖上，烂醉吟悲辞。",
      "今年巧相觅，似欲叙离思。",
      "西风为披拂，浮云无蔽亏。",
      "坐开百壶酒，与月论襟期。",
      "永结无情欢，谢此世上儿。",
      "吾友胡夫子，豪荡笑墨釐。",
      "拟借月颜色，为君鉴薄帷。",
      "告之且痛饮，行乐当及时。"
    ]
  },
  {
    "id": "2e89e42078b616958957c30840f7e1a2",
    "title": "和闾丘莘叟中秋玩月",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "平生爱明月，夜坐长忘眠。",
      "每见冰轮上，两足先跰跹。",
      "清赏意未足，常恐云油然。",
      "老来有馀兴，犹不减少年。",
      "今岁值秋半，一醉拟流连。",
      "无何山雨来，不见觚棱圆。",
      "尚意闰馀夕，百分棹觥船。",
      "居然遂此愿，使我喜欲颠。",
      "引满对清影，席地仍幕天。",
      "岂知贤伯仲，亦爱此婵娟。",
      "与我嗜好同，清夜耸诗肩。",
      "此景已买断，初不用一钱。",
      "况复有佳句，还与月争妍。",
      "愧我无好语，滥继联珠篇。"
    ]
  },
  {
    "id": "2e89e42078b616951a52435df399ecda",
    "title": "酒为偷儿所窃",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我性苦拙疏，与世不相偶。",
      "平生不如意，往往十八九。",
      "何以遣此怀，赖有樽中酒。",
      "去冬酿碧香，颇不计升斗。",
      "准拟与亲朋，兴来一聚首。",
      "庶几牢落中，时时开笑口。",
      "偷儿何好事，一夕负之走。",
      "可惜数十壶，化为一乌有。",
      "昔闻韦秀才，有酒盗不取。",
      "今我乃致寇，退省良可丑。",
      "无乃造物者，知我疏慵久。",
      "恐我醉时狂，未免自遗咎。",
      "用此警昏迷，意在鞭其后。",
      "顾我虽无知，自爱岂不厚。",
      "从今誓改图，停此传杯手。",
      "炷香捧茶瓯，闭门清自守。",
      "坐对古圣贤，永作忘年友。"
    ]
  },
  {
    "id": "2e89e42078b616958c310339893adb10",
    "title": "和董伯玉不向东山久韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "读书想前人，往往得师友。",
      "每爱钓渭滨，颇喜耕谷口。",
      "夫岂与世违，甘心卧岩薮。",
      "升沉自有时，此意君知不。"
    ]
  },
  {
    "id": "2e89e42078b616958c3103395277a326",
    "title": "和董伯玉不向东山久韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "野外少过从，出门欲何向。",
      "所幸得夫君，相与乐闲旷。",
      "年来既倦游，老去那病忘。",
      "且复对酒樽，尚须时一访。"
    ]
  },
  {
    "id": "2e89e42078b616958c3103399ee855cf",
    "title": "和董伯玉不向东山久韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我暂出山去，常忧蕙帐空。",
      "闻君东山乐，爱君古人风。",
      "日暮君不来，碧云蔽高穹。",
      "凌晨戒僮仆，驾言将徂东。"
    ]
  },
  {
    "id": "2e89e42078b616958c31033962f08c14",
    "title": "和董伯玉不向东山久韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "尘缘嗟未断，俗事颇相关。",
      "虽怀林下趣，坐失山中闲。",
      "时令清夜里，梦绕云水湾。",
      "寄语猿鹤伴，明朝归故山。"
    ]
  },
  {
    "id": "2e89e42078b616958c310339ab8fe8f2",
    "title": "和董伯玉不向东山久韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "云气满户庭，岚光入窗牖。",
      "是中有佳处，不出吾座右。",
      "迩来独何事，未免踆踆走。",
      "三读寄佳篇，临风嗟叹久。"
    ]
  },
  {
    "id": "2e89e42078b61695debff8917906177c",
    "title": "和王朝议韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚日转云头，长空收雨脚。",
      "稍觉暑气清，独坐倾桑落。",
      "兴来或醉吟，接䍦还倒著。",
      "胸中了无忧，事事俱脱略。",
      "缅怀我友朋，踪迹东西各。",
      "几欲往从之，恨被微官缚。",
      "此来得夫子，臭味颇相若。",
      "倾盖便论心，开怀不我却。",
      "新诗一何工，清思渺寥廓。",
      "才如李杜雄，句压曹刘弱。",
      "顾我志意衰，笔力不如昨。",
      "明时百无用，正恐填沟壑。",
      "公馀幸少闲，对酒且深酌。",
      "拭目看诸公，衮衮登台阁。"
    ]
  },
  {
    "id": "2e89e42078b61695d5679c9669033367",
    "title": "和楼大防韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "嗟余本何人，累然居海峤。",
      "家世业为农，有田在岩窔。",
      "春到耦妻耕，寒来从母漂。",
      "屋角日诛茅，杖头时荷蓧。",
      "迨冠知读书，聊为起家兆。",
      "有琴既无弦，有剑亦无鞘。",
      "侥幸厕末科，安敢缀天彯。",
      "但期窃斗升，活此老与少。",
      "岂谓暮年中，亦误蒙收召。",
      "曾未著微劳，遽使登华要。",
      "自度老无能，共知愚不肖。",
      "纵未遭人非，难逃天日照。",
      "傥不速休官，宁免渊明笑。",
      "矫矫渊明贤，千载谁能绍。",
      "瓶粟虽无储，风标松比峭。",
      "诗篇虽不多，笔力天与妙。",
      "顾余岂能诗，微吟蚯蚓窍。",
      "可笑不自量，辄欲赓高调。",
      "贰车真豪英，逸如千里骠。",
      "又如礼乐器，肃然在宗庙。",
      "有美颀而长，视容清且瞭。",
      "自应辅明时，与国增光耀。",
      "胡为佐一州，从容陪坐啸。",
      "乘兴来湖山，欲看余把钓。",
      "濯足玩水云，纵目观野烧。",
      "喜余和陶作，举杯为余釂。",
      "草具虽萧疏，亦复为余嚼。",
      "余已学渊明，公方跂周召。",
      "出处既不侔，无由远相叫。",
      "愿公保令名，求贤行有诏。"
    ]
  },
  {
    "id": "2e89e42078b6169556e2ad5103ae2d06",
    "title": "二月晦日惜春有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "春半年已除，旧闻诗人语。",
      "老夫始信之，倍觉伤时序。",
      "方春未来时，屈指朝朝数。",
      "十分拟春来，欲与春为主。",
      "那知事已乖，十日九风雨。",
      "纵得暂时晴，应酬纷万绪。",
      "举眼看枝头，春事已如许。",
      "还忆故园花，连年成间阻。",
      "南园亦可人，虽美非吾土。",
      "愿天早放归，容我老农圃。",
      "月下与风前，对花歌且舞。",
      "日日是青春，何必唱金缕。"
    ]
  },
  {
    "id": "2e89e42078b61695fdc64a05f5e1bc59",
    "title": "送春有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "物物俱有情，情尤钟我辈。",
      "况复病且衰，白发不相贷。",
      "今日送残春，倍觉生感慨。",
      "正恐明年春，此身不复在。",
      "忆昔少年时，逢春便倾盖。",
      "五十六年中，相亲复相爱。",
      "春虽自天来，只在花丛内。",
      "常忧地不宽，栽花容有碍。",
      "买山敢论钱，惟恐力不逮。",
      "花开即欲看，花好还须戴。",
      "诗必为花吟，酒必与花对。",
      "醉则卧花间，岂事形骸外。",
      "醒复绕花行，视之过粉黛。",
      "从人笑我狂，我作童儿态。",
      "自云尽此身，与春长相会。",
      "人事苦相争，花谢春亦退。",
      "我欲苦留春，春去不少待。",
      "为春搅离肠，寝食俱忘废。",
      "悲来不可禁，未免歌慷慨。",
      "我当保馀龄，相见犹可再。",
      "若或径溘然，遂成永分背。",
      "愿春略踌躇，一樽容我酹。"
    ]
  },
  {
    "id": "2e89e42078b61695cf442be631b4e76a",
    "title": "忧居杜门久废笔砚兹因卜筑辄有所感不免破戒作数语呈诸亲友",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "平生事幽讨，性与山水便。",
      "晚岁辟三径，颇喜得地偏。",
      "远不去桑梓，近与松楸连。",
      "青山枕其后，流水绕其前。",
      "群山更簇簇，左右相周旋。",
      "栋宇虽未立，气象已足观。",
      "旁人笑我拙，空囊无一钱。",
      "何苦欲架屋，作此烦恼缘。",
      "我岂不自知，老去将终焉。",
      "游居与寝卧，安可无数椽。",
      "人生七十稀，自古尝有言。",
      "我今五十七，髭鬓已皤然。",
      "纵使此身健，前去能几年。",
      "仕宦虽龃龉，亦复忝蕃宣。",
      "向来为亲养，犹或强著鞭。",
      "今既成永感，前事都弃捐。",
      "傥或未死灭，誓将老林泉。",
      "遂此卜筑志，闭门日高眠。",
      "栽花满我屋，种竹环我园。",
      "山上创一堂，湖中具一船。",
      "从容与亲旧，取次中圣贤。",
      "虽无万钟禄，虽无二顷田。",
      "胸中富丘壑，眼界饱风烟。",
      "自足了一世，此外休问天。"
    ]
  },
  {
    "id": "2e89e42078b6169514dabb94ee2998cf",
    "title": "再和",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "嗟我椎钝姿，处世百不便。",
      "性独爱山水，固非嗜好偏。",
      "本来山中人，家与青山连。",
      "仕宦三十载，尘事虽满前。",
      "登临兴不减，佳处辄盘旋。",
      "搜奇更探胜，往往穷游观。",
      "所恨坐艰窘，苦乏买山钱。",
      "年来足忧患，杜门绝世缘。",
      "百念俱不起，此心已休焉。",
      "尚欲对山水，茅茨架短椽。",
      "非为求安计，盖守知足言。",
      "如我百无似，自视仍阙然。",
      "馀生亦何幸，获睹中兴年。",
      "贤能随任使，熙运逢周宣。",
      "退量驽钝姿，老去难加鞭。",
      "有如不才木，偶未沟中捐。",
      "宁复几寒暑，白骨埋黄泉。",
      "且趁此身健，饱食仍醉眠。",
      "衣葛谢轩冕，杖藜守丘园。",
      "朝蹑登山屐，暮上泛湖船。",
      "保真师古语，乐圣继前贤。",
      "有妻能执爨，有儿能力田。",
      "万事不介意，过眼如云烟。",
      "无荣亦无辱，庶以全吾天。"
    ]
  },
  {
    "id": "2e89e42078b6169583a8f176f3eb55a6",
    "title": "久雨",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "岁旦值庚午，已有旱暵忧。",
      "甲申与甲子，仍更雨不收。",
      "岂惟主夏旱，还虑麦不收。",
      "农占吁可畏，使我生春愁。",
      "我今安静退，身外百无求。",
      "止愿年谷熟，高枕卧林丘。",
      "时时与亲友，尊酒相献酬。",
      "天意今乃尔，一饱未易谋。",
      "众人忧饿死，我能独乐不。",
      "念此不成寐，中夜涕泗流。",
      "无所用吾力，止望天赐休。",
      "天不绝民命，会见大有秋。"
    ]
  },
  {
    "id": "2e89e42078b616958f7ac33bf8dba515",
    "title": "送董伯玉造朝改秩",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "之子久言别，今秋忽此来。",
      "访我湖山上，连月相追陪。",
      "和诗动盈轴，举酒必尽罍。",
      "使我增眼明，顿觉忘衰颓。",
      "方将走山谷，乘兴共寻梅。",
      "一笑坐花下，覆此黄金杯。",
      "俄然告我去，遮路挽不回。",
      "匆匆陈祖席，再豁怀抱开。",
      "自古论治道，常患无人才。",
      "如子虽寒素，万口称贤哉。",
      "时运偶未至，半在困尘埃。",
      "从今脱选调，宁复嗟淹回。",
      "会见日千里，腾跃如龙媒。",
      "愿言更努力，圣主方筑台。"
    ]
  },
  {
    "id": "2e89e42078b61695c084e944ee6e65ca",
    "title": "丙戌送春有作",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "三月三十日，春去人尽惜。",
      "我独惜春多，欲留春不得。",
      "忆昨仕行都，亦屡逢春色。",
      "王事多鞅掌，常苦无暇隙。",
      "担上看桃李，负春长叹息。",
      "每欲早归田，恨不生羽翼。",
      "及至今得归，亦复少欢适。",
      "平生无室庐，方且事工役。",
      "老妻病累年，年来觉转剧。",
      "百事总关心，十日九不怿。",
      "把酒对东风，一春能几夕。",
      "因念梦幻躯，处世不满百。",
      "今日六十三，已是桑榆迫。",
      "纵使到七十，能得几年客。",
      "幸春有旧好，一笑常莫逆。",
      "今既舍我归，动是经年隔。",
      "聊复倒离樽，与春话胸臆。",
      "我方葺园亭，随分足泉石。",
      "准拟共东君，著此几两屐。",
      "丁宁春早回，莫使常相忆。",
      "今宵已拚醉，坐待东方白。",
      "明旦各分飞，断肠芳草碧。"
    ]
  },
  {
    "id": "2e89e42078b61695f0897b41f7f2ec8c",
    "title": "和送春诗送陈泽民",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "少年买青春，千金初不惜。",
      "常恐春不留，韶华难再得。",
      "种杏更栽桃，为春添景色。",
      "对酒复当歌，与春亡间隙。",
      "春去或未来，日探春消息。",
      "及至春又归，送春恨无翼。",
      "追随九十日，无日不自适。",
      "胡为把一麾，千里从吏役。",
      "当涂古道院，事简非繁剧。",
      "宴坐对江山，亦足自怡怿。",
      "所叹乏游从，无与共良夕。",
      "陈侯有高标，鸷鸟空累百。",
      "落笔动成篇，端不在促迫。",
      "不意牢落中，乃得此佳客。",
      "人事苦参商，天意有顺逆。",
      "笑言犹未竟，遽尔成乖隔。",
      "虽未唱阳关，别恨已填臆。",
      "此邦固寂寥，颇亦富水石。",
      "方拟出郊坰，共试登山屐。",
      "何事逐春归，不念人相忆。",
      "春事虽已阑，残花尚红白。",
      "且复引离尊，倒此香醪碧。"
    ]
  },
  {
    "id": "2e89e42078b6169573b83e9c0c7c807d",
    "title": "答客难",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我治湖上园，占断山水窟。",
      "幽事日相关，颇觉无暇逸。",
      "有客来相过，云欲救我失。",
      "谓我虽爱闲，未得居闲术。",
      "众人役利名，公独役景物。",
      "固与众人殊，未免俱汩没。",
      "孰若淡无营，燕坐一虚室。",
      "百念尽消除，百事付真率。",
      "物来则应之，岂可自撄拂。",
      "客言非不忠，我意客未悉。",
      "万物仗境生，百果因花实。",
      "我闻洛阳城，名园浑比迹。",
      "至如司马公，朴素世莫及。",
      "有园号独乐，晚岁亦加葺。",
      "人心固不同，岂能尽如一。",
      "顾我病且衰，行年将七十。",
      "光景去不留，馀龄那可必。",
      "要当且逍遥，乐此桑榆日。",
      "宁如土木偶，终朝长兀兀。",
      "况有佳山水，兹焉久蟠郁。",
      "地灵尽发露，一旦为我出。",
      "若不一领略，无乃太拘执。",
      "何妨几席间，时与相顾揖。",
      "择胜把酒杯，搜奇入诗笔。",
      "犹恨景物多，未能尽收拾。",
      "他人视若忙，我心常自佚。",
      "人无所用心，先圣每忿疾。",
      "既不学群儿，诧仙仍佞佛。",
      "不有博奕乎，为之犹胜弗。",
      "客既闻斯言，语塞几若讷。",
      "因为客书之，聊以志仿佛。",
      "会须画成图，继取王摩诘。"
    ]
  },
  {
    "id": "2e89e42078b616950a90e873e2cb5a4e",
    "title": "闻同庚不幸有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我生甲申岁，同岁知几人。",
      "十中无一在，使我涕陨巾。",
      "尝试屈指数，谁登要路津。",
      "不过五六辈，踪迹半已陈。",
      "其一最先达，进为国大臣。",
      "宠荣无与比，近亦以讣闻。",
      "顾我何为者，本是陇亩民。",
      "持橐已过分，寿更近七旬。",
      "独恨苦拘缚，归志不得申。",
      "天复放我归，遂此自由身。",
      "湖山堪寓目，风月足怡神。",
      "有花我共醉，有鸟助我吟。",
      "若不自娱乐，开口对芳辰。",
      "却恐泉下客，笑我浪苦辛。",
      "虽生亦何益，徒负百年春。"
    ]
  },
  {
    "id": "2e89e42078b6169584c3bebafce1cbed",
    "title": "和陈天予卜居二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "夫子有直气，声名重如山。",
      "上书遭放逐，去国知几年。",
      "伤弓念投林，失水思潜渊。",
      "但期归里社，问舍仍求田。",
      "迨兹是卜筑，占胜郊野间。",
      "梅竹映左右，溪山绕后前。",
      "且欣轮奂美，碧瓦生青烟。",
      "莫叹经营苦，绿鬓成华颠。",
      "君虽欲退处，天岂容久闲。",
      "会起佐明主，四海俱晏然。"
    ]
  },
  {
    "id": "2e89e42078b6169584c3beba00d4f61d",
    "title": "和陈天予卜居二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我亦初卜筑，止有湖与山。",
      "一区未易就，首尾八九年。",
      "种竹已成林，积水已成渊。",
      "我始得栖息，守此桑麻田。",
      "羡君治第敏，不出数月间。",
      "落成写胸臆，遥寄到我前。",
      "佳句粲珠玉，妙画梯云烟。",
      "我见为君动，喜甚殆欲颠。",
      "第恨隔山岳，无由相伴闲。",
      "何时一会面，尊酒共陶然。"
    ]
  },
  {
    "id": "2e89e42078b616959b30e19ef4529fb3",
    "title": "湖山遣兴",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我在小西湖，浩渺仍清旷。",
      "大旱未尝枯，久雨亦不涨。",
      "灌溉数千顷，无欠亦无长。",
      "中有十里荷，花开密相傍。",
      "疑若水仙游，波间张供帐。",
      "既列万红妆，复陈千彩仗。",
      "风细月明时，天香互飘荡。",
      "纵有老画师，丹青难髣像。",
      "我心如死灰，万事俱废忘。",
      "独于此留情，曾不忘一饷。",
      "日日绕岸行，踏破屐几緉。",
      "无以寄幽怀，诛茅聊小创。",
      "开窗面湖光，纳此无尽藏。",
      "冀得日临赋，少效陶元亮。",
      "用以偿素心，庶不孤雅尚。",
      "每自谓生前，足可供酬唱。",
      "偶未脱世缘，一出成牵强。",
      "红尘四十年，白发三千丈。",
      "劳力复劳心，时时婴拙恙。",
      "梦寝到湖边，恨无缩地杖。",
      "迨今始归休，挂冠老湖上。",
      "坐看水中天，依然涵万象。",
      "近树与远山，倒引还弥望。",
      "惊湍泻两闸，飞瀑来千嶂。",
      "沙头鸥鹭集，水面龟鱼漾。",
      "似认旧主人，有意来相向。",
      "时方夏初临，雨霁天风扬。",
      "日影烘微云，水纹生细浪。",
      "徘徊至夕阳，迤逦扁舟放。",
      "恍觉此身轻，有如在昆阆。",
      "我病虽不饮，亦为倾家酿。",
      "酒酣逸兴来，怀抱益舒畅。",
      "嗟我本寒儒，百种无一样。",
      "晚有田与园，所得已过当。",
      "今更享此湖，重惭逾分量。",
      "是岂人之力，无乃天所贶。",
      "惟是顽钝姿，年衰多俗状。",
      "尘痕满衣襟，揽镜空感怆。",
      "要当尽洗濯，见我本来相。",
      "心迹喜双清，从人诧官况。"
    ]
  },
  {
    "id": "2e89e42078b616959955143ea053e3ee",
    "title": "纪梦",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "平生好山水，至老心不移。",
      "每闻有佳处，欲见唯恐迟。",
      "相去虽云远，不惮脚力疲。",
      "纵不能得到，夜梦必见之。",
      "晚岁卜筑地，一半在翠微。",
      "山水既俱胜，景物还相宜。",
      "旁人来睹此，已自心目怡。",
      "若乃梦中见，则又远过斯。",
      "高山与流水，到处皆崛奇。",
      "其间有楼观，金碧仍相辉。",
      "幽深极险怪，皆世所未窥。",
      "谓必神仙窟，非世所得知。",
      "不谓我凡骨，乃获来游嬉。",
      "恍然若惊觉，有如天上归。",
      "是岂造物者，不与人相违。",
      "知我有雅好，特以此见贻。",
      "嗟我今老矣，万事都弃遗。",
      "犹有山水债，未能忘梦思。",
      "他日或蝉蜕，百态不愿为。",
      "只愿海山去，赴我赤松期。"
    ]
  },
  {
    "id": "2e89e42078b61695d88a52ab678dcc03",
    "title": "机简堂自隐静归为万年主人访余林下相与道旧因以述怀",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾乡本仙窟，石井尤奇特。",
      "民物生其间，古来盖千亿。",
      "惟师与我家，所居共阡陌。",
      "少小初无殊，长乃分儒释。",
      "术业虽不同，于道俱有得。",
      "师为方外游，声价已籍籍。",
      "象教久衰微，赖师振业席。",
      "炉鞴与钳锤，信有弥天力。",
      "果续佛慧命，作大善知识。",
      "我虽登禁涂，无功亦无德。",
      "但有忧国心，徒劳竟何益。",
      "挂冠归林下，面亦无惭色。",
      "知心独有师，相视笑莫逆。",
      "每思共谈玄，倾倒此胸臆。",
      "江浙遥相望，恨不生羽翼。",
      "昨朝忽惠然，得得访泉石。",
      "一见双眼明，欢喜几折屐。",
      "第念我与师，彼此头颅白。",
      "世路方艰难，老去合休息。",
      "师既归故乡，不应复他适。",
      "愿言却世缘，来伴我幽寂。",
      "相看成二老，永为闾里式。"
    ]
  },
  {
    "id": "2e89e42078b616950fba332296a6bade",
    "title": "叶性之有诗纪十五夜之集因用来韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "人生重行乐，乐事古难全。",
      "有如天边月，多阙还少圆。",
      "又如牛女星，会合动经年。",
      "今夕群贤集，定知非偶然。",
      "顾我老多病，要路懒著鞭。",
      "年年上章疏，只丐早归田。",
      "赖天怜此意，得遂性所便。",
      "归来小西湖，湖水清且涟。",
      "吾庐在其上，可濯仍可沿。",
      "一望兴无尽，十里开红莲。",
      "风前波渺渺，雨后竹娟娟。",
      "到此百念灭，已是卜终焉。",
      "但恨乏胜侣，使我心悬悬。",
      "今得与公辈，共上泛湖船。",
      "载月娱清夜，同醉壶中天。",
      "虽无管弦奏，虽无罗绮筵。",
      "看此水与月，自足中圣贤。",
      "况复座上客，尽如珠玉联。",
      "其间有老匠，自旧称诗仙。",
      "饮散出佳句，为我写由拳。",
      "纪此一时胜，付与山水传。",
      "合当风月夕，更结一笑缘。"
    ]
  },
  {
    "id": "2e89e42078b61695cb87cff79a7bd659",
    "title": "家人生朝",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "相从四十年，于今成二老。",
      "向来苦宦游，颇恨归不早。",
      "我家枕湖山，仿佛如蓬岛。",
      "今始得归来，方喜开怀抱。",
      "复值君诞辰，满目春光好。",
      "幸有酒千钟，足可共倾倒。",
      "要须且沈酣，莫被闲愁恼。",
      "我方务清虚，志不在金宝。",
      "亦复戒浮华，意岂在花草。",
      "但愿享遐龄，白首长相保。"
    ]
  },
  {
    "id": "2e89e42078b61695ebe839522c587743",
    "title": "生朝偶成",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "今晨是生朝，今夕是除夜。",
      "年年聚亲朋，往往罗酒炙。",
      "而我忽抱疴，见酒辄避舍。",
      "一滴不沾唇，何以相慰藉。",
      "人生能几许，今已迫衰谢。",
      "病躯复如斯，令人发悲咤。",
      "展转竟无眠，作诗诉同社。"
    ]
  },
  {
    "id": "2e89e42078b61695c2e0cdea725189eb",
    "title": "送津儿之官丽水",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "忆我初仕时，不敢望高位。",
      "但得宰一同，便可行己志。",
      "实惠傥及民，死亦有生气。",
      "况复著阴功，子孙将不坠。",
      "胡为人惮之，百计欲求避。",
      "我闻事无难，辞难岂为义。",
      "世路虽多艰，官途须历试。",
      "是用俾吾儿，往当民社寄。",
      "眷言古括州，山水有佳致。",
      "我尚记昔年，尝为郡守贰。",
      "虽无德在人，人亦安平易。",
      "百里闻汝来，想见多忻慰。",
      "要当尽此心，有以塞其意。",
      "诚能使吏民，自此知怀畏。",
      "家家各安居，人人共称治。",
      "纵或罹谤伤，固自有公议。",
      "有如汝所存，俯仰似无愧。",
      "功名馀事耳，何必成与遂。",
      "年来我挂冠，方得闲中味。",
      "无乃逼桑榆，七十仍有二。",
      "知复几何时，得见汝娱侍。",
      "虽幸枕湖山，已辟幽栖地。",
      "有诗谁伴吟，有酒谁同醉。",
      "正欲汝相随，俄然又相离。",
      "会须早归来，日作斑衣戏。",
      "个中有真乐，岂必三旌贲。"
    ]
  },
  {
    "id": "2e89e42078b61695b135b9f91e25509e",
    "title": "予与王瞻叔韩通一林梅卿余知默徐彦才六人皆同庚也一登政路五上禁涂其四久已物故所存者独知默与予耳今日得报知默又已云亡念年齿至此予亦岂久于世者乎怅然有感于怀因成数语以自解",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "同庚非不多，达者能有几。",
      "七十二年间，六人而已矣。",
      "其四迹已陈，止予二人尔。",
      "今朝闻讣音，其一又不起。",
      "嗟予独何人，偶尔未见鬼。",
      "自度如许衰，宁久红尘里。",
      "念此梦幻身，谁能保终始。",
      "失者虽或非，得亦未为是。",
      "死者固可悲，生亦不足喜。",
      "幸然已挂冠，万事不到耳。",
      "何妨日凭栏，乐此佳山水。",
      "仍更日开尊，赏此新桃李。",
      "时时命歌童，唱个陶真理。",
      "倘或未溘然，亦足娱暮齿。"
    ]
  },
  {
    "id": "2e89e42078b61695a6e072b5a20c2c25",
    "title": "述怀",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我爱白乐天，千载共称贤。",
      "行年七十五，奄忽遂溘先。",
      "我爱范忠宣，一代名德全。",
      "年龄甫至此，亦复成弃捐。",
      "二公虽已逝，四海至今传。",
      "顾我百无事，幸及二公年。",
      "今夏疾疢作，已分归黄泉。",
      "偶然得无事，固荷天见怜。",
      "但我有一语，恰欲与天言。",
      "有生则有死，如行者言旋。",
      "我是久行客，亦自应息肩。",
      "念人处一世，动为世网缠。",
      "开口罕欢笑，触绪多忧煎。",
      "纵使至百岁，终困尘俗缘。",
      "不如早瞑目，庶以全吾天。",
      "是非与宠辱，总不到我前。",
      "一心亦安静，却得返自然。",
      "况我办归计，久已卜新阡。"
    ]
  },
  {
    "id": "2e89e42078b6169517e6a321efb2b789",
    "title": "里有蒋生者颇志于学迫于贫困吾叔德先见而怜之赡其有无使从胡经仲学作诗勉之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君不见昔日泰山孙先生，蹭蹬穷途道未行。读书有志破万卷，置锥无地可躬耕。",
      "高堂亲老仰甘旨，未免道路长营营。睢阳客舍一再过，牢落谁人如姓名。",
      "文正范公真好士，一见宾阶喜气形。深知先生非乞客，金在泥沙玉在荆。",
      "底事穷年事奔走，厄贫废学诚可矜。因留乡校周所急，奉亲为学使有成。",
      "先生果不负公望，行益修兮经益明。十年声名动廊庙，天下望之如日星。",
      "一代儒宗君试数，谁不首以先生称。向使不遇文正公，亦将因循埋没如腐萤。",
      "吁嗟此风寂寞久，岂是𤱶亩无如先生之才能。",
      "世人俗眼弃贫贱，胸中壮气空峥嵘。吾家叔父特达士，汪汪伟量如沧溟。",
      "比邻有蒋生，所志在穷经。迫于饥寒故，无以赡亲庭。",
      "不问师道己未足，聚训青衿已十龄。锐志日已丧，尘事日已婴。",
      "顾虽仅能供子职，而此术业何由精。吾叔念之为慨然，一见自待如父兄。",
      "恐子坐穷竟废弃，亟使就学趋准绳。况有括苍胡夫子，传道吾里作世程。",
      "执经座下子无忽，子之所须吾其应。倾囷倒廪略无靳，阔视世俗亲疏情。",
      "我闻此事犹叹息，俗士闻之应骇惊。近来世道太浇薄，骨肉犹作锱铢争。",
      "故虽有子尚不教，但欲黄金自满籯。安能推其馀，以及异姓忘爱憎。",
      "伟哉吾叔贤，远继文正公之英声。蒋生其勉之，无使后人独羡孙先生。"
    ]
  },
  {
    "id": "2e89e42078b61695b97eeab3ae351b24",
    "title": "续潘仲严秋夜叹",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "秋夜凉，秋夜凉，碧天如水涵月光。空堂耿耿不成寐，起坐拔剑歌慨慷。",
      "罢金樽，还独酌，试一停杯问寥廓。此身此世竟如何，摇摇惊燕巢风幕。",
      "伊昔我生适太平，岂信中原有甲兵。扬鞭走马长安市，美人如玉酒如渑。",
      "可惜太平留不住，一旦风尘沓回互。谁知年少乐游场，翻作敌人争战处。",
      "烽火照天光夺日，杀气腾空暗如雾。皇家骨肉几千人，尽逐銮舆沙漠去。",
      "回头宫阙成一空，惟有山河在如故。咄咄奸谀何误国，二十年来启边隙。",
      "边隙已成犹自如，忍使吾民罹此极。哀哉吾民亦何辜，父子连年死锋镝。",
      "兴言及此心胆寒，空对秋风泪横臆。泪横臆，宇宙回旋云失色。",
      "我闻古亦有乱离，人道乱离今过昔。一人厌奔走，四海念休息。",
      "如何廊庙土木人，安坐恬然有肉食。我今愿得上方斩马剑，尽取凶徒肆诛殛。",
      "却总堂堂百万师，净扫边尘空塞北。莫言草芥无奇策，愿蒙天子一前席。"
    ]
  },
  {
    "id": "2e89e42078b61695b84a9c48969519d3",
    "title": "和林大任劝耕",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "壮哉溢目还盈耳，千骑出城歌吹起。",
      "野人一睹快争先，奔走欢呼几折趾。",
      "往年戎马偶出郊，田间弥望皆荒茅。",
      "使君笃意劝农课，尽使惰游如所教。",
      "麦欲连云桑蔽野，此心犹恐孤民社。",
      "要将治绩迈龚黄，不但文辞超贾马。",
      "编民击壤自欣欢，尽道年来百虑宽。",
      "承流宣化得贤帅，湛恩沾溉何漫漫。",
      "不愧剖符仍受玉，善政已为千里福。",
      "年丰谷贱复何忧，向也穷民今亦足。",
      "固知博施非屯膏，况能好善如干旄。",
      "宾僚倘有公辅器，宁辞解赠腰间刀。",
      "有客有客歌贤业，词烂春葩光炜烨。",
      "一时酬唱已清新，四坐朋从更和叶。",
      "酒酣谐笑应云云，元白李杜疑前身。",
      "想当挥毫落纸时，笔端往往俱有神。",
      "我来触绪未暇给，首睹明珠千百粒。",
      "豁然两眼顿增明，更觉慢心无自入。",
      "已幸从今日往还，况复赋诗宾客间。",
      "只恐使君丹诏下，擢归青琐点朝班。"
    ]
  },
  {
    "id": "2e89e42078b616955ba614658b783785",
    "title": "又劝耕",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "浙东十载歌丰登，去年水旱俄相乘。",
      "吾州何幸得一熟，四野绝闻愁叹声。",
      "田畴二月土膏动，树头布谷争飞鸣。",
      "田家饱食苦无事，雨后一犁方对耕。",
      "敢意使君亲劝率，千骑晓作田间行。",
      "老农感激前致语，使君不用忧西成。",
      "腊中昨已见三白，今日还逢甲子晴。",
      "年丰谷贱定可卜，仓箱会见如坻京。",
      "但愿使君对春色，莫负花前双玉瓶。",
      "人生适意未易得，况复时节遭升平。",
      "要须拚与宾客醉，无使旁人笑独醒。"
    ]
  },
  {
    "id": "2e89e42078b616956f7f67e10e4df02e",
    "title": "喜晴",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我家世业本农夫，力作耕田供百需。食无鱼兮出无车，但守桑梓依枌榆。",
      "中更兵火田园芜，骨肉奔迸几为奴。饥肠雷转寒侵肤，中夜穷鬼常揶揄。",
      "自笑为生亦良劬，此身何由出泥涂。始弃耒耜亲诗书，一以经训为菑畬。",
      "弟兄相继蹑云衢，吾乡往往推诸吴。我虽有志徒区区，顾惭小技非大巫。",
      "向来聊出应时须，亦复接武丹陛趋。退视才悭思且枯，敢意滥吹东郭竽。",
      "自从得请归田庐，万事闭眼不问渠。岂谓割分姑孰符，一时乏使偶见除。",
      "此邦自昔称膏腴，千里旧富稻与鱼。十年九潦田无租，今岁䆉稏方满圩。",
      "邦人举首争欢呼，谓此丰登亘古无。骤然一雨惊里闾，直疑平地浮江湖。",
      "灵祠致祷才登舆，已见皎日升东隅。一方今既奠厥居，太守宁不欲自娱，便可投绂歌归欤。"
    ]
  },
  {
    "id": "2e89e42078b6169521237f2918dfade4",
    "title": "癸巳岁邑中大歉三七侄捐金散谷以济艰食因成三十韵以纪之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾家谓侄非常儿，自幼读书尝下帷。",
      "平居事母尽孝道，力供子职曾无违。",
      "辛勤农亩三十载，顿立门户成家肥。",
      "耻同流俗事骄吝，好贤乐业常怡怡。",
      "闻人急难如在己，见义踊跃无不为。",
      "造桥砌路未为德，折券释逋未足奇。",
      "究其存心用意处，尤在邑人艰食时。",
      "此邑山多土田少，民贫自昔难支持。",
      "其间岁收数百斛，已为富室他可知。",
      "况复今年苦亢旱，州里远近咸告饥。",
      "田畴弥望总如燎，细民未免俱流移。",
      "纵使人能保常产，亦复有甑无米炊。",
      "虽幸朝家行赈济，正恐未能遍群黎。",
      "往往倾村走山谷，荷锄掘地寻蕨萁。",
      "取根为粉虽可饱，食之既久人亦羸。",
      "春来必至生疫疠，死填沟壑夫何疑。",
      "吾侄见之轸忧恻，首议倡率输家赀。",
      "既捐青蚨二百万，犹恨籴贵难疗饥。",
      "庾中仅存二千石，一旦倾倒尽散之。",
      "此心但欲济邻里，身外浮名非所希。",
      "吁嗟薄俗务贪鄙，计较升斗争刀锥。",
      "徒知富有可润屋，岂虑人怨亲戚离。",
      "有如吾侄为此举，吾乡自古应亦稀。",
      "小惠所施固未博，风义自足洗浇漓。",
      "傥使人人皆若尔，千里岂复忧馁时。",
      "第愿吾侄广此意，所为尽从今日推。",
      "阴功在人天心报，会俾尔寿膺繁禧。",
      "梓里遗芳传未艾，世有子孙攀桂枝。",
      "岂惟同里共歆艳，亦使吾侄增光辉。",
      "老夫无以示旌劝，聊为吾侄题此诗。"
    ]
  },
  {
    "id": "2e89e42078b61695419fd74823e459ba",
    "title": "和向巨源冷语",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "长空一夜飞瑞叶，正是人间苦寒月。",
      "静坐遥闻修竹折，天惨云愁风更冽。",
      "喜君试水烹春雪，却笑酒酣长耳热。"
    ]
  },
  {
    "id": "2e89e42078b61695419fd748f878d73e",
    "title": "和向巨源冷语",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "风扫千林无一叶，独有疏梅浸霜月。",
      "欲御瑶琴愁指折，试酌寒泉惊齿冽。",
      "最爱闭门人卧雪，不作群儿附炎热。"
    ]
  },
  {
    "id": "2e89e42078b61695f7103b8f540f9b8b",
    "title": "释奠于学和刘判官韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "忆昔未冠随亲庭，采芹曾挹泮水清。",
      "仰高先圣空有志，逮壮才能脱白丁。",
      "三釜及亲虽可喜，抗尘不复论书史。",
      "旧游恍若一梦中，十载何期两来此。",
      "惭无善政及邦人，况负平生道德心。",
      "再瞻庙像直汗下，正恐不为神所歆。",
      "朝来俎豆敬通灵，幸赖贤僚赞礼成。",
      "更勤佳句愧盛意，敢与前贤齐令名。",
      "词场自顾非元帅，白发星星徒满戴。",
      "尚期君与振斯文，休嗟莲幕淹三载。"
    ]
  },
  {
    "id": "2e89e42078b61695873016f07d622c6b",
    "title": "朱世同喜雪中得酒出佳篇相谢用韵奉酬",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾子一布衣，抱道仍怀德。人虽仰其高，耐寒如松柏。",
      "亦复诮其介，忍穷如铁石。欲耕且无田，欲住且无宅。",
      "借人茅舍居，破漏无遮幂。兀坐懒扫除，凝尘常满席。",
      "文章老更成，初不事雕刻。间为场屋游，往往遭弃掷。",
      "进取既不谐，资身又无策。敩学三十年，尝作离乡客。",
      "亦岂无六亲，为亲成间隔。亦欲求知音，无奈俗眼白。",
      "不知何所负，半生罹此厄。空读万卷书，不得稽古力。",
      "昨朝起开门，雪深平地尺。极目望四郊，万里如一色。",
      "穷人尽皱眉，共畏寒威逼。亦大不能堪，君独无戚戚。",
      "危然书窗下，哦诗度朝夕。我送一壶酒，酒面蛆浮碧。",
      "但可浇愁肠，岂足资欢适。君乃走长篇，再三叙感激。",
      "笔下有如君，足为人楷式。勿谓道难行，自古有通塞。",
      "时来会见上通津，莫忧计拙无衣食。"
    ]
  },
  {
    "id": "2e89e42078b61695b454b4c454b6e36b",
    "title": "和刘判官喜雪",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "滥把州麾奉北堂，自惭政术非龚黄。",
      "年丰物阜天所赐，容我养拙山水乡。",
      "今朝瑞气俄融结，散作飞花应时节。",
      "万家疫疠一扫除，尽道年时无此雪。",
      "幕中佳士欣得公，笔端能与造化通。",
      "乃知冰柱有家法，寡和未饶歌郢中。",
      "一望琼瑶迷四境，我复白头临绝顶。",
      "要须相与作春温，共向尊前拚酩酊。"
    ]
  },
  {
    "id": "2e89e42078b61695d9e469fad10acb7e",
    "title": "咏海棠",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "古人花谱名浮实，独有海棠真第一。",
      "我家千树足奇花，晚得此花尤杰出。",
      "每逢春色鼎来时，争逞新妆媚晴日。",
      "浑如酒晕入香腮，宛似胭脂施玉质。",
      "雨后妖娆倍有情，天然富贵曾无匹。",
      "夜深烛下更端相，睡起还疑春思郁。",
      "老来百事尽疏慵，颇喜与花时款密。",
      "岂知牢落向江城，骤尔乖离心若失。",
      "试从僻陋强搜寻，偶得一株天所乞。",
      "纤枝虽瘦不禁春，亦有花光相照拂。",
      "一时游子睹争先，共叹凡花难跂及。",
      "愈令倦客忆故园，不觉泪沾衫袖湿。"
    ]
  },
  {
    "id": "2e89e42078b616955ae2bf7c81d85877",
    "title": "对海棠怀江朝宗",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我住湖山岁月赊，年年长醉海棠花。",
      "忆昨君来花未放，却言花放定相过。",
      "亦欲花间同一醉，肯教垂老负阳和。",
      "东风始动花始蕊，君已翩然到我家。",
      "意君为花必少驻，那知事复成参差。",
      "眼底垂丝先弄影，一时浮艳亦堪夸。",
      "岂若神仙真态度，红妆翠袖肩相摩。",
      "踌躇花下不忍别，回头彼此奈愁何。",
      "匆匆直向剡溪去，急为饥民救札瘥。",
      "万人既欲全性命，赏心乐事自应那。",
      "待得明春来修好，因循又恐成蹉跎。",
      "世间万事无不尔，不用逢春苦叹嗟。",
      "如君年年走尘俗，深疑天不付芳华。",
      "何似相随林下住，共将烂醉为生涯。",
      "不但有花供笑语，还应有句助吟哦。"
    ]
  },
  {
    "id": "2e89e42078b616958ed4e9020e2bec37",
    "title": "王若夫谓水晶蒲萄本出其家求诗",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君家蒲萄天下奇，奴视百果何其卑。",
      "种成满架日蕃衍，清似水晶甘若饴。",
      "八月江南风日美，正是人家酒熟时。",
      "盘中珍果有如此，谁数闽中生荔枝。",
      "乡人歆艳竞分种，不过数年条已萎。",
      "胡为君家植此树，阅岁数十如新移。",
      "我闻尤物天所靳，盛衰颇与人相随。",
      "君家令祖有贤行，一邑远近人争推。",
      "少虽失身事刀笔，吏之操术皆耻为。",
      "处心积虑人莫及，奉法循理古亦稀。",
      "人与黄金目不视，身居暗室心不欺。",
      "退处郊坰忍穷困，只教子孙为布衣。",
      "天公无以表纯懿，特以此果先见贻。",
      "其孙努力效儒业，表表颖出非常儿。",
      "未壮果能立门户，直上蟾宫攀桂枝。",
      "自馀虽未登上第，亦已飞鸣到礼闱。",
      "俱传清白守家训，端若此果光陆离。",
      "今君既取以饷我，又复琢句形声诗。",
      "愿君采折多酝酿，积千万石为酒池。",
      "客来自此酌不竭，永永百年供寿卮。"
    ]
  },
  {
    "id": "2e89e42078b61695137dc4454db74a86",
    "title": "和陈天予岩桂",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "乞身未遂归岩谷，满面尘埃慵靧沐。",
      "铃斋独坐更悲秋，喜见吾人驻车毂。",
      "吾人别久正怀思，一旦渴心还慰沃。",
      "天公助我作清欢，特遣仙花荐芬馥。",
      "万枝琐碎屑黄金，几树阴森攒碧玉。",
      "天然风韵月中来，颇鄙人间桃李俗。",
      "秋高气爽人意佳，衰病无悰惟我独。",
      "胡为却被此花恼，尽日檐前看不足。",
      "况是欣逢磊落人，远追渭钓并岩筑。",
      "须知天欲长吟哦，使向筠阳看修竹。",
      "见花落笔作长谣，灿若珠玑千百斛。",
      "我方触绪不自聊，得此细看还熟读。",
      "明朝人去花亦残，只把新诗时反覆。"
    ]
  },
  {
    "id": "2e89e42078b6169544380c2796753870",
    "title": "得家书报敝居紫丁香盛开怅然有感",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我家丁香大盈丈，天公靳惜非凡材。",
      "去年花开香满屋，我方局促缠悲哀。",
      "准拟今年必无事，尽可花下相追陪。",
      "何期顿与花隔绝，斗粟牵从江上来。",
      "前日我家寄书至，为报堂前花正开。",
      "熏人已如兰麝喷，照眼还若锦绣堆。",
      "狂蜂游蝶自来往，旧成蹊处今生苔。",
      "主人有花不解赏，向来何以事栽培。",
      "置书不觉双泪堕，人事好乖如此哉。",
      "嗟我行年近六十，鬓发星星心已灰。",
      "纵使从今得自便，此生看花能几回。",
      "况复奔驰未能已，断蓬正滚风中埃。",
      "欲往一见尚不可，敢望近前持酒杯。",
      "须知轩冕傥来耳，不如归去山之隈。"
    ]
  },
  {
    "id": "2e89e42078b61695348f6e0a68bbc8d5",
    "title": "病中秋香开因成拙句呈诸亲友",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "仙姿元自广寒来，分得天香长馥郁。",
      "千古风流独占秋，一枝曾比昆山玉。",
      "伊余老去百念灰，已是形骸如土木。",
      "年年尚为此花狂，有似渊明偏爱菊。",
      "坐中不可一日无，又似子猷真爱竹。",
      "一从秋到天宇清，颇费梦思眠不熟。",
      "凌晨便起探花枝，走遍荒园常仆仆。",
      "可怪司秋失故常，时节已深花尚伏。",
      "迨余抱病卧匡床，始报枝头缀金粟。",
      "折来三嗅忽悽然，不觉泪珠悬两目。",
      "天胡祇赋惜花心，不容享此看花福。",
      "今年疾疢已如斯，来岁衰颓还可卜。",
      "纵令牵强到花间，空使此心生不足。",
      "不如等是趁西风，把花一扫还空谷。"
    ]
  },
  {
    "id": "2e89e42078b616951d95f2f825b5e64b",
    "title": "陈正卿示蛤蜊解嘲之作因次来韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "夫君雅志知谁会，身在寰中心物外。",
      "平生初不入州县，一任傍人惊且怪。",
      "日来杖屦忽相过，为我踏破松阴碎。",
      "亹亹清谈颇逼人，只将万卷窥千载。",
      "得酒欢然竟不辞，右手持杯左手蟹。",
      "夫君真是人中豪，宁比寻常庸俗辈。",
      "不食蛤蜊何足羞，但能适口斯为快。",
      "山肴野䔩亦自佳，岂必莼羹与鲈脍。"
    ]
  },
  {
    "id": "2e89e42078b61695ce3addf12366d865",
    "title": "复次韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "老来绝意风云会，久欲脱身尘垢外。",
      "有时偶被世缘牵，咄咄书空常作怪。",
      "一麾何事到江城，却犯喧嚣亲琐碎。",
      "簿书丛里度光阴，倏忽已惊逾一载。",
      "所幸连年值有秋，颇足稻粱富鱼蟹。",
      "正愁客少无与娱，忽得诗流真我辈。",
      "剧谈终日坐生风，洗濯烦襟一何快。",
      "酒行到手君莫辞，有鳖可炰鱼可脍。"
    ]
  },
  {
    "id": "2e89e42078b616953ff695c0fe5b3337",
    "title": "中秋会于照水堂竟不见月和刘判官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "又是人间八月秋，西风万里残暑收。",
      "簿书汩没日复日，忽逢佳节聊举头。",
      "开樽喜有宾僚共，准拟延月归城楼。",
      "姮娥何事苦相恼，使我珠帘空上钩。",
      "百年乐事能有几，兴来不惮秉烛游。",
      "虽无月华助吟赏，须知节物不可留。",
      "樽前莫问漏声促，且对溪山倒玉舟。"
    ]
  },
  {
    "id": "2e89e42078b6169550421338ff3cf1d7",
    "title": "九日感怀",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "淡云笼日秋容薄，淅淅西风度帘幕。",
      "篱边黄菊自重阳，天外幽人正离索。",
      "登高那可望长安，记得当年醉丰乐。",
      "十千美酒一百分，脱帽狂歌恣欢谑。",
      "风流坐上尽英豪，醉倒不知红日落。",
      "谁知陈迹转头空，漠漠烟尘暗京洛。",
      "又是秋高塞马肥，万国城头悲战角。",
      "对花强饮欲忘怀，万感并生还作恶。",
      "河水之浊有日清，世乱当复见太平。",
      "只应人老鬓毛疏，愧他年少插茱萸。"
    ]
  },
  {
    "id": "2e89e42078b6169516be5b3177b6f610",
    "title": "臻公释氏之秀者浮游徜徉迹接天下乃者归卧云山闭门不出遂命斋名曰戏鲸真得古惠师之遗趣也予喜其志因留二十韵以赠之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吸尽百川还见底，头角惊杀鳣与鲔。",
      "有时大瞋明月珠，照耀六合光不死。",
      "沧溟浩荡极游巡，钩深匪惮穷涯涘。",
      "今者修鳞何侧倚，岂是吞舟厌迁徙。",
      "只应喷浪云日翳，故此盘桓良有以。",
      "朝发夕至固无难，在在处处期一视。",
      "苟容肯向寻常沟，要养此身数千里。",
      "圉圉洋洋信自如，涵泳嚅哜真得理。",
      "从容讵止濠梁游，枯槁宁同车辙里。",
      "至乐元非惠子知，入舟肯作周王美。",
      "谪仙跨背应无由，昌黎鲙鲍诚虚拟。",
      "终日相望谁得似，井蛙安足为跨跱。",
      "得所一任笑猵獭，旋体宁容咂蝼蚁。",
      "清波孤虚有馀泽，何必龙津夸锯齿。",
      "蕞尔鳏鲕徒唯唯，春来秋化无暂已。",
      "随阳上下一何劳，风波荡薄不自止。",
      "謷乎大哉天独委，居然不与众鳞比。",
      "高摩无为还已矣，肯向人求升斗水。",
      "古来大鱼不池活，会须终作风雷起。",
      "殷勤寄语任公子，收拾巨钓毋进跬。"
    ]
  },
  {
    "id": "2e89e42078b61695555569c62c1b3031",
    "title": "忠侍者自隐静来既归觅诗因述其意以赠之自可呈似简堂老师也",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "上人手持隐静书，示我刊成送行句。",
      "飘忽如云不可留，又归隐静山中去。",
      "自谓为僧亦有缘，获事老师非易遇。",
      "第念学道须遍参，要证此心归宿处。",
      "退量天分不如人，亦复性资非颖悟。",
      "那能终日坐蒲团，只看水上浮杯渡。",
      "挑囊亦欲走诸方，趁此年龄犹未暮。",
      "他时参竟却归来，伴我老师岩上住。",
      "上人此意似可嘉，止是出家儿调度。",
      "老师若也可其言，不应忘却来时路。"
    ]
  },
  {
    "id": "2e89e42078b6169599dfe461e3b7be96",
    "title": "寄江朝宗",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "藕花爽约约寒梅，开遍南枝尚未来。",
      "今日有人传尺素，却云直待海棠开。",
      "若赏海棠犹未晚，回头便见春风转。",
      "只恐君无必信言，守到此时还更展。"
    ]
  },
  {
    "id": "2e89e42078b61695e3d2947c78fb4d7d",
    "title": "吕丞相生日",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "日躔析木当良月，辰象煌煌森罗列。",
      "忽惊昴宿下天来，果向明时作人杰。",
      "巍巍德望冠簪缨，鲁国真儒独擅名。",
      "五百年来世希有，端为社稷万人生。",
      "胸中素抱经纶术，致身便欲扶王室。",
      "不学磻溪坐钓矶，洗光直取虞渊日。",
      "艰难将相罕全才，天使我公居上台。",
      "公能以道佐人主，四海俱知天意回。",
      "苍生政尔资霖雨，未许超然成独处。",
      "伫看丹诏下严宸，会见敖叔三相楚。",
      "向来忠烈已无前，此去勋庸非偶然。",
      "便使呼韩朝魏阙，直须光复旧山川。",
      "富贵功名人所欲，世间万事今合足。",
      "龙门客至亦何言，独有长年为公祝。",
      "但愿我公如汾阳，二十四考中书堂。",
      "他年更伴赤松游，永作汉家张子房。"
    ]
  },
  {
    "id": "2e89e42078b616957e53d75723dabbe9",
    "title": "寄刘与权与几",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "君在桃源山下居，我家相距百里馀。神仙襟韵固异禀，草木臭味曾不殊。",
      "一日京华定交契，十年太学论诗书。断金高义薄云汉，阔视往往轻俗徒。",
      "一时侪辈稍推许，二刘之外称三吴。风云际会有早晚，一吴近已联朝裾。",
      "四子徒怀经济术，蹭蹬今犹卧海隅。苍生颙颙未苏息，天意其肯终舍诸。",
      "丈夫遇则行所学，未遇不应为腐儒。共约天台最深处，考定古今相与俱。",
      "所冀激昂平日志，力取功名摅壮图。谁知人事竟好乖，合并欲进还趑趄。",
      "空堂独坐吊形影，仰天不觉兴长吁。却忆长安日，相亲如友于。",
      "一朝不会面，犹且嫌迹疏。何况久睽隔，动见岁月除。",
      "竟负鸡黍约，中心当何如。窗间琴数弄，花下酒一壶。",
      "自歌还自酌，此意君知无。闻君南塘富山水，清虚旷绝如西湖。",
      "好藏头角俟雷雨，他年同跃天之衢。"
    ]
  },
  {
    "id": "2e89e42078b616950551b830b4eb8d4d",
    "title": "三老图既成久欲作诗未果因次任漕韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我久欲作三老诗，苦无佳句能解颐。抽轧鄙思成无期，有语欲吐还茹之。",
      "忽得新篇向此诗，恍如春草生谢池。明珠万斛光陆离，璀璨不减珊瑚枝。",
      "压倒元白头欲垂，直与李杜肩相差，使我手把不停披。",
      "忆昨梅花吐琼蕤，枝头爱日仍舒迟。虽恨捧觞无翠眉，吾人臭味自相宜，花下清欢聊共追。",
      "嗟我老来意气衰，归心已决不复疑。虽来江右把一麾，但知痛饮真吾师。",
      "尊前况逢冰雪姿，岂容不醉负屈卮。二老揽辔方并驰，一气相和如埙篪。",
      "百城感化熏兰芝，不事威怒轰雷椎。后园探春容我随，开怀笑语何熙熙。",
      "丹青写此一段奇，未羡九老洛水湄。何日归去山之崖，时命柴车载鸱夷。",
      "相逢径醉莫问谁，饮尽不妨寻酒旗。"
    ]
  },
  {
    "id": "2e89e42078b6169597d1403af192c9e7",
    "title": "耿曼老将命乡邦见过匆遽言别复作诗送之",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我方退老湖山上，混迹渔樵甘放浪。",
      "亲旧凋零会面稀，与君亦复成疏旷。",
      "何期拥节到乡邦，得得驱车肯迂访。",
      "开门倒屣笑相迎，尽室欢忻无此况。",
      "湖光山色似争辉，两眼韶华更骀荡。",
      "伸眉抵掌话中肠，正好花前倒春酿。",
      "胡为欲去挽不留，忍把阳关容易唱。",
      "嗟乎来日苦无多，况是频年婴拙恙。",
      "兴来亦欲强登临，龙钟未免扶藜杖。",
      "目前衰飒已如斯，宁保明年见花放。",
      "而今花下幸逢君，岂容不尽长鲸量。",
      "如君志尚迥不群，治行既高心且壮。",
      "方当圣主急搜扬，为斫岂应遗巧匠。",
      "会看唾手取功名，尽展才猷结旒纩。",
      "出处从今不复齐，尊酒何由更相向。",
      "临期一醉尚何辞，后夜月明空怅望。"
    ]
  },
  {
    "id": "2e89e42078b616952efc2a2b9d258396",
    "title": "符倅同游雁荡赓其所和范相游山韵",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "高才独立万夫却，险语磨崖山鬼愕。",
      "翕然万口竞流传，一字谁能加笔削。",
      "自怜庸钝百不聪，晚来喜见人中龙。",
      "更看挥翰光夺目，恍如海蜃浮青红。",
      "一时闻望已难攀，相见平居养浩然。",
      "慷慨胸襟包海岳，轩昂高义薄云天。",
      "散材不谓蒙知遇，孤迹何期遂保全。",
      "碌碌未能酬国士，正惭他日尉通泉。"
    ]
  },
  {
    "id": "2e89e42078b6169549a4397de3f76b12",
    "title": "夜来同诸公泛舟湖中乐甚因更潭名作北湖乃作拙句呈诸友亲聊",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "北山万仞罗翠屏，下有湖水镜面平。",
      "山影静倒千丈碧，波光冷浸一天星。",
      "自有此湖知几岁，居人日日常经行。",
      "但知湖水鸭头绿，谁人向此含幽情。",
      "我来正值秋容媚，野旷天空风物清。",
      "烟横木末斜阳晚，云散溪头明月升。",
      "放舟直入波深处，水鸟窥人元不惊。",
      "天晴水暖鱼亦乐，时见泼剌波间鸣。",
      "持竿举网忽有得，满座欢呼山岳倾。",
      "水面黄花更堪爱，盈盈伫立如娉婷。",
      "栗玉簪头红一点，随风翠带还相萦。",
      "兴来不觉千钟尽，众宾皆醉无一醒。",
      "渔榔敲罢棹歌起，十里犹闻笑语声。",
      "谪仙死后无此乐，我今此乐真难并。",
      "人生适意未易得，此湖从此宜知名。",
      "要配北山长不朽，酹酒更告山之灵。",
      "我欲结茅湖上住，尽使湖光入户庭。",
      "枕流漱石过一世，不妨清处时濯缨。",
      "更酿此湖作春酒，招我四海良友朋。",
      "夜夜扁舟同载月，樽前吹笛到天明。"
    ]
  },
  {
    "id": "2e89e42078b6169512b5defb358b5f25",
    "title": "又和谢良辅惠箭笋",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "卜得幽居山绕屋，四围景物何纷郁。",
      "门前掩映百垂杨，墙里回环万修竹。",
      "风来花气竞薰人，日出鸟声浑满谷。",
      "檐前花树尽堪攀，砌下清泉常可掬。",
      "暮年得此复何求，但闭柴荆理松菊。",
      "客至草草具杯盘，随分烹炮荐鱼肉。",
      "野人颇厌近腥膻，长苦春蔬餐不足。",
      "固知竹箭已抽萌，玉箸琼簪破苔绿。",
      "非君好事远寄将，安得今朝充我腹。",
      "礼勤意厚已难当，仍出长篇相付嘱。",
      "嗟予朴拙岂知诗，只觉珠玑照双目。",
      "朝吟夕咏自忘疲，虽欲安眠眠不熟。",
      "起来烂煮饱枯肠，尽却韭菹并豆粥。",
      "人生嗜好固不同，此味定知人共欲。",
      "第惭作报乏琼瑶，恶语虽多漫盈牍。"
    ]
  },
  {
    "id": "2e89e42078b616952dd1b066ca95c455",
    "title": "哭元帅宗公泽",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "呜呼哀哉元帅公，百世一人不易逢。堂堂天下想风采，心如铁石气如虹。",
      "正色立朝不顾死，半生常在谪籍中。真金百鍊愈不变，流水万折归必东。",
      "落落奇才世莫识，欲知劲草须疾风。维时中原丁祸乱，尘氛涨天天蒙蒙。",
      "众人畏缩公独奋，毅然来建中兴功。雄图一定百废举，复见南阳起卧龙。",
      "呜呼哀哉元帅公，翩然遗世何匆匆。无乃天上亦乏才，故促我公还帝宫。",
      "公还帝宫应有用，何忍坐视四海穷。吁哉四海正困穷，兴仆植僵赖有公。",
      "公虽居东都，天下日望公登庸。公今既云亡，天下不知何时康。",
      "正如济巨川，中流失舟航。当今士夫岂无人，请问谁有公器业，谁如公忠良。",
      "公虽不为相，德望震要荒。公虽非世将，威棱詟豺狼。",
      "伟哉奇节冠今古，我试一二聊铺张。靖康元年冬，敌人正披猖。",
      "庙堂惊失色，愁睹赤白囊。公首慨然乞奉使，欲以口伐定扰攘。",
      "朝廷是时未知公，公之蚤志不获偿。忧国耿耿思自效，再乞守土河之旁。",
      "命下得磁州，翌日径束装。下车未三日，边骑已及疆。",
      "敌人闻之亟退舍，匹马不敢临城隍。顷之得兵数十万，康邸赖公王业昌。",
      "及公领留守，北顾宽吾王。恩威两得所，春雨兮秋霜。",
      "馀刃曾不劳，危弱成安强。奸雄悉胆落，谁敢乱纪纲。",
      "呜呼哀哉公死矣，民今有粟安得尝。狙诈乘我虚，近复陷洛阳。",
      "洛阳去东都，雉堞遥相望。不闻敢侵犯，岂是军无粮。",
      "祇畏我公霹雳手，气慑不复思南翔。呜呼哀哉公死矣，秋高马肥谁与防。",
      "天子久东狩，去冬幸维扬。都人心恋主，谓言何相忘。",
      "朝夕望回辇，断肠还断肠。公独以死请，再请意愈刚。",
      "呜呼哀哉公死矣，万乘何当归大梁。咄咄食肉人，尚踵蔡与王。",
      "奸谀蔽人主，痛毒流万邦。人怨天且怒，意气犹洋洋。",
      "所冀我公当轴日，尽死此曹膏剑铓。呜呼哀哉公死矣，始知国病在膏肓。",
      "我公我公经济才，设施曾未竟所长。但留英声与后世，永与日月争辉光。",
      "此死于公亦何憾，顾我但为天下伤。我闻天下哭公者，哀痛不翅父母丧。",
      "父母生我而已耳，岂能保我身无殃。邦人此时失所依，波迸东下纷苍黄。",
      "我公我公不复见，秋风在处生凄凉。百身傥可赎，我愿先以微躯当。",
      "灵丹傥可活，我愿万金购其方。彷徨愧无起公计，安得长喙号穹苍。",
      "呜呼哀哉元帅公，太平时节君不容。及至艰难君始用，民之无禄天不容。",
      "呜呼哀哉元帅公，古来有生皆有终。唯公存亡系休戚，千年万口长怨恫。",
      "嗟我草茅一贱士，念此抑郁气拂胸。衔哀挥涕何有极，愿以此诗铭鼎钟。"
    ]
  },
  {
    "id": "2e89e42078b6169505d2f3c3fa9e267c",
    "title": "和张君美韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "志大空忧国，途穷欲问天。",
      "功名羞短褐，蹭蹬惜流年。",
      "死友留天末，生涯寄海边。",
      "相逢是何日，回首重依然。"
    ]
  },
  {
    "id": "2e89e42078b6169505d2f3c3258901ef",
    "title": "和张君美韵二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "风尘环四海，烟水绕孤村。",
      "涉世曾无味，思君更断魂。",
      "区区何面目，苒苒且朝昏。",
      "此意凭谁语，悠然付酒樽。"
    ]
  },
  {
    "id": "2e89e42078b616959a2b3a636e3be3f1",
    "title": "题先春亭",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "洪钧转一气，万汇俱争妍。",
      "我不与春竞，春胡推我先。",
      "清寒徒自苦，幽独有谁怜。",
      "且与江南客，共结诗酒缘。"
    ]
  },
  {
    "id": "2e89e42078b61695d55d304aeb4389bd",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我爱山居好，冬来惬野情。",
      "檐前朝日暖，谷口暮云横。",
      "柏子当轩堕，蕉花傍槛生。",
      "自堪安朴拙，何苦慕尘缨。"
    ]
  },
  {
    "id": "2e89e42078b61695d55d304a360c6861",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "屋角营书室，新成八九椽。",
      "开林延爱日，甃石截流泉。",
      "山近岚光逼，窗疏月色穿。",
      "寒梅何日吐，我欲醉花前。"
    ]
  },
  {
    "id": "2e89e42078b61695d55d304ac07f9270",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "归来非计失，事少得心宽。",
      "村落年方稔，庭闱病复安。",
      "诗当随景赋，酒莫放杯乾。",
      "插架书还在，仍容子细看。"
    ]
  },
  {
    "id": "2e89e42078b61695d55d304a31c43c31",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "自笑谋生拙，空惊岁月除。",
      "年衰惟藉药，发少不禁梳。",
      "尽日扃蓬户，无人过草庐。",
      "晚来闲策杖，缓步当柴车。"
    ]
  },
  {
    "id": "2e89e42078b61695d55d304a1cc968dc",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "节物随时变，斜阳一望中。",
      "暮云重叠碧，远树浅深红。",
      "菊色滋寒露，芦花荡晚风。",
      "一樽谁与共，独立意无穷。"
    ]
  },
  {
    "id": "2e89e42078b61695d55d304ab9b7ff69",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "本是山中客，胡为作远游。",
      "风波惊脱险，岩谷喜寻幽。",
      "纸帐寒来暖，僧蔬饱即休。",
      "百年如一梦，此外复何求。"
    ]
  },
  {
    "id": "2e89e42078b61695d55d304a96535deb",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "久出畏人事，端来避世纷。",
      "山光闲里见，樵唱静中闻。",
      "茗碗晴翻雪，香炉晓吐云。",
      "已应空百念，勿复叹离群。"
    ]
  },
  {
    "id": "2e89e42078b61695d55d304a4ef3e6f0",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "年去惊人老，坐来忘夜深。",
      "未能成一事，何敢废分阴。",
      "灯尽添残烛，山寒拥败衾。",
      "幸无尘俗虑，聊遂读书心。"
    ]
  },
  {
    "id": "2e89e42078b61695d55d304ae7525314",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "搔首寒窗下，荒山草树迷。",
      "鸟声喧昼寂，雁阵接天低。",
      "更欲开三径，终当把一犁。",
      "此心非傲世，揣分合幽栖。"
    ]
  },
  {
    "id": "2e89e42078b61695d55d304a8725a6f0",
    "title": "初冬山居即事十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "田宅虽无几，琴书幸有馀。",
      "不妨临水赋，况是背山居。",
      "适意真为乐，浮名总是虚。",
      "前贤犹若此，我辈欲何如。"
    ]
  },
  {
    "id": "2e89e42078b61695a900e2b21847a121",
    "title": "挈累来当涂闻已入境感怀有作二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "鸥鹭相疏雁鹜亲，簿书丛里度光阴。",
      "尘埃已觉胸中满，霜雪还从鬓上侵。",
      "尽室修途方在念，连宵苦雨若为心。",
      "明朝傥得成团聚，有酒从教取次斟。"
    ]
  },
  {
    "id": "2e89e42078b61695a900e2b2b3c4b700",
    "title": "挈累来当涂闻已入境感怀有作二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "方与晴窗爱日亲，若为天又作重阴。",
      "年来已是忧思过，老去那堪疾病侵。",
      "默数七旬宁几日，更添一岁愈惊心。",
      "喜闻已办周身具，对酒何妨且满斟。"
    ]
  },
  {
    "id": "2e89e42078b6169533dffb49672b1df9",
    "title": "和孟世功二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "老大疏慵一腐儒，长年离索与谁俱。",
      "杜门有意修黄老，开卷无心诵典谟。",
      "不是穿林寻鹤鹿，即来临水伴龟鱼。",
      "故人今日如君少，乘兴还能过我无。"
    ]
  },
  {
    "id": "2e89e42078b6169533dffb49dae5d7c1",
    "title": "和孟世功二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "不见风标六岁馀，闲中应是乐琴书。",
      "逢辰自合膺殊选，遁世何妨且隐居。",
      "已爱新诗如沈谢，更听高论似严徐。",
      "时来会有腾骧日，未许傍人笑问疏。"
    ]
  },
  {
    "id": "2e89e42078b61695a07ee79af0a5f7be",
    "title": "再和四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "花枝拂眼柳垂肩，幸得身闲且乐天。",
      "木杪夕阳当反照，草头朝露岂长圆。",
      "兴来策杖云迷径，睡起凭栏月满川。",
      "老矣不堪供世用，只将萧散度残年。"
    ]
  },
  {
    "id": "2e89e42078b61695a07ee79ab5d7dd9c",
    "title": "再和四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "归来深欲断尘缘，常拜青词密吁天。",
      "既幸此身无玷辱，更欣尽室得团圆。",
      "扪心只合安三径，度力那能障百川。",
      "若也天公终见念，从今便是再生年。"
    ]
  },
  {
    "id": "2e89e42078b61695a07ee79af6ab8207",
    "title": "再和四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "卜得幽居野性便，山中风月水中天。",
      "新栽翠竹阴虽薄，旧植青松盖已圆。",
      "高致固难追绿野，胜游那复继斜川。",
      "我今已得安心法，早挂衣冠不待年。"
    ]
  },
  {
    "id": "2e89e42078b61695a07ee79a40eadfeb",
    "title": "再和四首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "新买湖头十亩园，绿阴罅里见青天。",
      "金樱相亚枝枝袅，银杏低垂颗颗圆。",
      "仰看乌鸢翔古木，俯窥鸥鹭戏晴川。",
      "便须临水营台榭，要与渔樵乐暮年。"
    ]
  },
  {
    "id": "2e89e42078b61695d9d21cb69ac3026c",
    "title": "挽何内翰二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "场屋声名四海知，十年平步上丹墀。",
      "伏蒲议论高千古，视草文章妙一时。",
      "雅望自应登辅弼，壮图仍欲济艰危。",
      "谁知竟负经纶志，空使人怀殄瘁悲。"
    ]
  },
  {
    "id": "2e89e42078b61695d9d21cb6c57d60d5",
    "title": "挽何内翰二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "老去交游半浅深，高山流水独知音。",
      "分携苦未经寒暑，转盼那知隔古今。",
      "联事尚怀时把酒，同朝犹记共论心。",
      "无因执绋西山路，空对东风泪满襟。"
    ]
  },
  {
    "id": "2e89e42078b61695e5e761fb1e69e4b2",
    "title": "挽孟仲安二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "琴剑纵横迹已陈，凛然英气尚如存。",
      "向来忠义全乡社，老去诗书付子孙。",
      "正好林泉穷胜事，那知风月负清樽。",
      "他年阴德留馀庆，会见簪绅萃一门。"
    ]
  },
  {
    "id": "2e89e42078b61695e5e761fbec10c4c0",
    "title": "挽孟仲安二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "义薄云天气吐虹，平生心事许谁同。",
      "从容破贼无遗策，清白传家有祖风。",
      "共意骞腾千里外，谁知萧瑟九原中。",
      "百年已矣馀芳在，庭下行看发桂丛。"
    ]
  },
  {
    "id": "2e89e42078b6169567c90bc8938f6134",
    "title": "挽程朝议二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "兵革连年苦乱离，江东耆旧日衰微。",
      "身兼五福如公少，眼见重孙自古稀。",
      "未厌案头翻贝叶，方荣堂上戏斑衣。",
      "东风忽破南柯梦，回首音容涕泪挥。"
    ]
  },
  {
    "id": "2e89e42078b6169567c90bc84a9b0132",
    "title": "挽程朝议二首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "忆昔安舆到郡时，使君欢迓镇江湄。",
      "万人踊跃瞻耆艾，千里歌谣美孝慈。",
      "盛德所钟门阀在，平生无愧鬼神知。",
      "佳城一闭成千古，徒有阴风拂穗帏。"
    ]
  },
  {
    "id": "2e89e42078b61695a6796e648d1c6e10",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "处处是红蕖，分明似画图。",
      "匆匆看不尽，归对小西湖。"
    ]
  },
  {
    "id": "2e89e42078b61695a6796e64483947b5",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "官舍似邮传，宦游如路岐。",
      "吾年行七十，安用苦奔驰。"
    ]
  },
  {
    "id": "2e89e42078b61695a6796e64c6884ace",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "触目尽陂塘，山光接水光。",
      "近来仍雨足，莫道是山乡。"
    ]
  },
  {
    "id": "2e89e42078b61695a6796e6440ba8615",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "方困长涂滑，俄逢赫日明。",
      "只忧开太早，却恐雨还生。"
    ]
  },
  {
    "id": "2e89e42078b61695a6796e644261592a",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "沙虚防败岸，舟小怯惊湍。",
      "行路难如此，争如野处安。"
    ]
  },
  {
    "id": "2e89e42078b61695a6796e64529159e3",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "剧暑当三伏，新凉似九秋。",
      "日光还欲吐，云影未全收。"
    ]
  },
  {
    "id": "2e89e42078b61695a6796e646eaf0e61",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "中夜不能眠，颇疑天有雨。",
      "寒燠自古然，不应冷如许。"
    ]
  },
  {
    "id": "2e89e42078b61695a6796e64e787b6ff",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "自江至吾庐，七日喜及半。",
      "却恐席未温，又过江南岸。"
    ]
  },
  {
    "id": "2e89e42078b61695a6796e640a562f07",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "村径迷南北，晨兴乃错行。",
      "悟来还已远，却悔早贪程。"
    ]
  },
  {
    "id": "2e89e42078b61695a6796e64e9f6df05",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "崇阁瞰方池，池边绿树围。",
      "披襟临水坐，宁复畏炎威。"
    ]
  },
  {
    "id": "2e89e42078b61695a6796e6482c83478",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "雨馀江色净，风过稻花香。",
      "客里逢清旷，何妨且纳凉。"
    ]
  },
  {
    "id": "2e89e42078b61695a6796e644515cea9",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "游鱼跳水面，幽鸟啭山腰。",
      "各随飞潜性，人犹恋市朝。"
    ]
  },
  {
    "id": "2e89e42078b61695a6796e6467c0814a",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "睡里闻风雨，吾行拟暂停。",
      "起来搔首坐，喜见一天星。"
    ]
  },
  {
    "id": "2e89e42078b61695a6796e648f0c532d",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "苍崖崛地耸，飞瀑从天下。",
      "一岭跨两州，千年无九夏。"
    ]
  },
  {
    "id": "2e89e42078b61695a6796e64122f33bf",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "兹岭别二年，今朝又重过。",
      "过了还复来，哀哉蚁旋磨。"
    ]
  },
  {
    "id": "2e89e42078b61695a6796e644bbd9ef1",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "两山夹苍烟，双瀑挂峭壁。",
      "汹涌非一朝，倾泻几千尺。"
    ]
  },
  {
    "id": "2e89e42078b61695a6796e64c55481f5",
    "title": "蒙恩易镇豫章丐假还乡途中偶成十七首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "千尺石屏雄，屏边列数峰。",
      "巍然不可犯，真是镇疆封。"
    ]
  },
  {
    "id": "2e89e42078b616952f458fd6c029d8fb",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭暑气清，薰风微动入疏棂。",
      "重重草树高低绿，叠叠峰峦远近青。"
    ]
  },
  {
    "id": "2e89e42078b616952f458fd604f4370b",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭眼暂明，风烟浓淡媚郊坰。",
      "个中妙处吟难尽，分付人间作画屏。"
    ]
  },
  {
    "id": "2e89e42078b616952f458fd6e3245351",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭喜作晴，亦思郊外一闲行。",
      "无端骑从相遮护，不放山翁适野情。"
    ]
  },
  {
    "id": "2e89e42078b616952f458fd6a5ff7c4e",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭瞰野塘，藕花无数散清香。",
      "若为荷叶分青绿，一半红妆半淡妆。"
    ]
  },
  {
    "id": "2e89e42078b616952f458fd62d07b6fe",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭看绿荷，风翻荷叶欲藏花。",
      "使君要见红妆面，莫放碧云重叠遮。"
    ]
  },
  {
    "id": "2e89e42078b616952f458fd62397ee43",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭逸兴多，却寻小艇下烟波。",
      "酒狂聊作碧筒饮，折尽花间几柄荷。"
    ]
  },
  {
    "id": "2e89e42078b616952f458fd6d32d8b24",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭侧耳听，新蝉噪罢乱蛙鸣。",
      "老来只是便幽静，颇厌人间强聒声。"
    ]
  },
  {
    "id": "2e89e42078b616952f458fd6fc4457f5",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭兴未穷，仰看星斗已悬空。",
      "可怜熠耀飞撩乱，也欲争光迥野中。"
    ]
  },
  {
    "id": "2e89e42078b616952f458fd6a337b379",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭一解颜，公馀偷得半时闲。",
      "未能投绂寻归路，聊复衔杯对好山。"
    ]
  },
  {
    "id": "2e89e42078b616952f458fd62d7405b2",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭指顾间，羊牛来下鸟飞还。",
      "细思物理须知止，何用区区祇强颜。"
    ]
  },
  {
    "id": "2e89e42078b616952f458fd6f0c3af02",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭顾四隅，小松环绕几千株。",
      "他年黛色侵天去，应记栽时是老夫。"
    ]
  },
  {
    "id": "2e89e42078b616952f458fd68115d06c",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭望彼苍，时时飞电迸流光。",
      "嗟人生世须臾里，未必能如电久长。"
    ]
  },
  {
    "id": "2e89e42078b616952f458fd626225e34",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭咏式微，封章再上未容归。",
      "羡他白鹭凌风去，却向山前自在飞。"
    ]
  },
  {
    "id": "2e89e42078b616952f458fd6badc8727",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭望远山，望中有水亦回环。",
      "终然不似吾庐好，上下山光水色间。"
    ]
  },
  {
    "id": "2e89e42078b616952f458fd674ac741e",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭览物华，斜阳影里度归鸦。",
      "暮山隔断乡关路，矫首临风眼欲花。"
    ]
  },
  {
    "id": "2e89e42078b616952f458fd66db0eef0",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭避郁蒸，风生两腋觉身轻。",
      "更筹只是催归去，不到城头月未生。"
    ]
  },
  {
    "id": "2e89e42078b616952f458fd60154a404",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭待月生，云头俄涌一轮明。",
      "终朝汩没尘埃里，对此身心觉顿清。"
    ]
  },
  {
    "id": "2e89e42078b616952f458fd6ef06703f",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭为少留，亭前暝色已供愁。",
      "更听画角声悲壮，愈使愁人厌远游。"
    ]
  },
  {
    "id": "2e89e42078b616952f458fd6eb258da0",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭力已疲，胡为归计尚迟迟。",
      "如今若便休官去，也胜当初未有时。"
    ]
  },
  {
    "id": "2e89e42078b616952f458fd6a71c1360",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭与客同，话头只是说山中。",
      "老来百念消磨尽，只有归心羡暮鸿。"
    ]
  },
  {
    "id": "2e89e42078b616952f458fd6ad0df4dd",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭望大江，天教千古作金汤。",
      "中流击楫人何在，徒感兴亡对夕阳。"
    ]
  },
  {
    "id": "2e89e42078b616952f458fd6ba71eb47",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭景色饶，眼中突兀是凌歊。",
      "三千粉黛知何许，只有江山锁寂寥。"
    ]
  },
  {
    "id": "2e89e42078b616952f458fd6497baae8",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭一凭栏，青青最爱谢家山。",
      "谢公陈迹虽磨灭，馀韵遗风尚可攀。"
    ]
  },
  {
    "id": "2e89e42078b616952f458fd6442b9d43",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭想谪仙，孤坟寂寂锁寒烟。",
      "高风直节谁能继，只有诗篇后代传。"
    ]
  },
  {
    "id": "2e89e42078b616952f458fd6635f0bc6",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭望石城，楚君曾向此间兴。",
      "城池芜没人何在，只有空山几个僧。"
    ]
  },
  {
    "id": "2e89e42078b616952f458fd6fc9cb177",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭忆孟君，龙山一醉见天真。",
      "堪嗟东道空遗臭，争似尊前落帽人。"
    ]
  },
  {
    "id": "2e89e42078b616952f458fd6a022833d",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭忆令威，凌虚山上悟玄机。",
      "丹成不见升腾迹，徒想当年化鹤飞。"
    ]
  },
  {
    "id": "2e89e42078b616952f458fd61daaaf34",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭忆隐居，高情逸气古人无。",
      "横山只有精庐在，无复书堂旧药炉。"
    ]
  },
  {
    "id": "2e89e42078b616952f458fd60d803aca",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭懒举头，竹椽芦屋亦堪羞。",
      "我将一变成雄观，长与邦人作宴游。"
    ]
  },
  {
    "id": "2e89e42078b616952f458fd6404efdce",
    "title": "又登碧云亭感怀三十首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "晚上危亭喜有秋，民安物阜本无忧。",
      "铃斋坐啸虽多暇，争似归田得自由。"
    ]
  },
  {
    "id": "2e89e42078b6169514b98663beea4be4",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "读书已负少年时，老大空疏愧我知。",
      "汝肯为余偿此志，虽穷亦是起家儿。"
    ]
  },
  {
    "id": "2e89e42078b6169514b9866398f988fc",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "山色湖光足自怡，幽栖无一不相宜。",
      "只嫌野外游从少，汝早归来共乐之。"
    ]
  },
  {
    "id": "2e89e42078b6169514b98663a513fb6a",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "汝辞秦邸佐名藩，端为亲庭数舍间。",
      "数舍相望虽不远，争如在侧日承颜。"
    ]
  },
  {
    "id": "2e89e42078b6169514b986638f519f88",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "当年我镇卧龙山，曾种千花与万竿。",
      "岁久不知无恙否，因来且为报平安。"
    ]
  },
  {
    "id": "2e89e42078b6169514b9866353bffc2f",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我曾开凿鉴湖田，功竟难成愧昔贤。",
      "汝谒马祠须问讯，此湖兴复是何年。"
    ]
  },
  {
    "id": "2e89e42078b6169514b986630ff80e6a",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "出仕曾尘侍从班，退休还得老湖山。",
      "已惭过分无他望，只愿吾儿相对闲。"
    ]
  },
  {
    "id": "2e89e42078b6169514b98663cb86a0bc",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我辞官路已多时，魂梦今犹畏险巇。",
      "汝既饱谙游宦味，会须早作个归期。"
    ]
  },
  {
    "id": "2e89e42078b6169514b986634a0e30fd",
    "title": "送津赴绍兴倅八首",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "人生万事不如归，只恐归来不及时。",
      "汝若能为陶靖节，我身胜到凤凰池。"
    ]
  },
  {
    "id": "2e89e42078b61695ca705e0db77265d7",
    "title": "和陶影答形",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "行止每依人，人皆笑我拙。",
      "独以相从久，未能便弃绝。",
      "纵君得显荣，亦耻事谀悦。",
      "人情苦好乖，会少常多别。",
      "而我独与君，初不易生灭。",
      "相亲如一体，亦不畏寒热。",
      "但我常自暇，而君力常竭。",
      "若以此比方，孰优还若劣。"
    ]
  },
  {
    "id": "2e89e42078b61695a2a96a1f16918cb1",
    "title": "和陶停云",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "渊明抱节，不渝风雨。",
      "为米折腰，颇厌艰阻。",
      "归卧柴桑，孤松独抚。",
      "希踪前贤，寤寐倾伫。"
    ]
  },
  {
    "id": "2e89e42078b61695a2a96a1fb25b7b53",
    "title": "和陶停云",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "眷兹衡宇，草树溟蒙。",
      "坐对五柳，遥望九江。",
      "亦足寄傲，东轩南窗。",
      "独恨无人，载酒相从。"
    ]
  },
  {
    "id": "2e89e42078b61695a2a96a1fbc99ed00",
    "title": "和陶停云",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我顷虽达，不足为荣。",
      "拟攀逸轨，少适真情。",
      "遐赏风味，魂梦宵征。",
      "葛巾藜杖，仿佛如生。"
    ]
  },
  {
    "id": "2e89e42078b61695a2a96a1fad942b37",
    "title": "和陶停云",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吁嗟人世，如彼南柯。",
      "正宜闲处，养此太和。",
      "纵使得意，位高金多。",
      "老不知止，宁逃谴呵。"
    ]
  },
  {
    "id": "2e89e42078b6169503dc90e9598d91f0",
    "title": "和陶劝农韵勉吾乡之学者",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "士农工商，古有四民。",
      "惟儒最贵，但患非真。",
      "诚能力学，进必有因。",
      "傥或中辍，岂能为人。"
    ]
  },
  {
    "id": "2e89e42078b6169503dc90e99ba4fa23",
    "title": "和陶劝农韵勉吾乡之学者",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "譬如田家，所仰黍稷。",
      "要当早夜，勤于种植。",
      "惰而自安，不稼不穑。",
      "岁云暮矣，何由足食。"
    ]
  },
  {
    "id": "2e89e42078b6169503dc90e961b6503e",
    "title": "和陶劝农韵勉吾乡之学者",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "吾乡人物，散处川陆。",
      "岂无秀民，生而清穆。",
      "亦既从师，步趋随逐。",
      "亦既穷经，访寻归宿。"
    ]
  },
  {
    "id": "2e89e42078b6169503dc90e925c4049c",
    "title": "和陶劝农韵勉吾乡之学者",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "奈何人性，易流难久。",
      "才及长成，即求配耦。",
      "稍得其资，复营南亩。",
      "自暴自弃，有同游手。"
    ]
  },
  {
    "id": "2e89e42078b6169503dc90e95a17d8db",
    "title": "和陶劝农韵勉吾乡之学者",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "大抵名儒，岂患穷匮。",
      "大抵外物，岂在侥冀。",
      "学成道尊，富贵自至。",
      "不学空虚，非惟自愧。"
    ]
  },
  {
    "id": "2e89e42078b6169503dc90e98e3436ca",
    "title": "和陶劝农韵勉吾乡之学者",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "纵得美官，人亦见鄙。",
      "若博群书，更坚素履。",
      "虽处常流，亦超尘轨。",
      "一旦进为，必兼众美。"
    ]
  },
  {
    "id": "2e89e42078b61695c4102934a5edcaf0",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我爱二龚，绝胜二唐。",
      "克著清节，终始有光。",
      "夫岂不知，伊傅在商。",
      "相汤洎高，俱致明昌。"
    ]
  },
  {
    "id": "2e89e42078b61695c410293489121d41",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "又岂不知，道否晚周。",
      "天纵将圣，独有孔丘。",
      "卒老于行，靡惮周流。",
      "胡为洁己，耻事王侯。"
    ]
  },
  {
    "id": "2e89e42078b61695c4102934c439d50a",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "曰岂不欲，效彼群龙。",
      "润泽万物，助成岁功。",
      "潜而不用，夫岂自封。",
      "惧将有悔，不显其踪。"
    ]
  },
  {
    "id": "2e89e42078b61695c4102934789ac5a4",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "乔木千寻，竟困斧柯。",
      "屈原特立，终陨汨罗。",
      "水行地中，尚值坳窊。",
      "纵如贾谊，犹滞长沙。"
    ]
  },
  {
    "id": "2e89e42078b61695c4102934873cf19a",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "勿谓吾身，有才有德。",
      "可以安世，可以益国。",
      "不善用之，鲜不为忒。",
      "所以古人，戒之在得。"
    ]
  },
  {
    "id": "2e89e42078b61695c4102934130fba30",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我幸此生，不忘本始。",
      "身虽朝廷，心实田里。",
      "所以暮年，知足知止。",
      "以进为忧，以退为喜。"
    ]
  },
  {
    "id": "2e89e42078b61695c41029347ab014e0",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "汝能传家，一第已及。",
      "使进而为，不患无立。",
      "奈何亲老，奉亲为急。",
      "莫待异时，徒然涕泣。"
    ]
  },
  {
    "id": "2e89e42078b61695c4102934bd210a2f",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我不望汝，勋业济时。",
      "纵得入侍，朝夕论思。",
      "欲供子职，何如在兹。",
      "人能尽孝，忠岂远而。"
    ]
  },
  {
    "id": "2e89e42078b61695c4102934e7cdf3ae",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "既有馀力，且亲灯火。",
      "读破万卷，百倍于我。",
      "我恨书少，意不自可。",
      "汝能雪耻，天亦见假。"
    ]
  },
  {
    "id": "2e89e42078b61695c410293426a1f3ce",
    "title": "和陶命子韵示津调官",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "我本白丁，恩及童孩。",
      "虽由先德，亦自书来。",
      "汝诚博古，为世实才。",
      "时或未遇，又何慊哉。"
    ]
  },
  {
    "id": "2e89e42078b616952b6220077b014072",
    "title": "和陶归鸟",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "翩翩归鸟，投宿深林。",
      "岂无所择，相彼遥岑。",
      "厥有嘉树，可以托心。",
      "虽逢赫日，终贮清阴。"
    ]
  },
  {
    "id": "2e89e42078b61695c8744bd0824ab60c",
    "title": "春尽同诸公游紫岩各赋六言",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "一径草深迷路，万点花飞到天。",
      "明日定知春去，只今便是残年。"
    ]
  },
  {
    "id": "2e89e42078b61695f350816213c77bbc",
    "title": "和刘与仁见寄",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "鸡黍经年契阔，池台落日登临。",
      "千里空劳回首，一樽谁与论心。"
    ]
  },
  {
    "id": "2e89e42078b616956f7cf6d5c9f32901",
    "title": "言老自云堂携十六大士画像见过与世间传写者不同惊喜赞叹因成二偈",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "禅月定中观妙相，神奇古怪乃如斯。",
      "起来援笔一挥扫，惊杀人间老画师。"
    ]
  },
  {
    "id": "2e89e42078b616956f7cf6d5c5addc5d",
    "title": "言老自云堂携十六大士画像见过与世间传写者不同惊喜赞叹因成二偈",
    "authorName": "吴芾",
    "authorId": "2e89e42078b616954da040490e095e05",
    "dynasty": "宋",
    "content": [
      "水旱无忧不用祈，祇祈心事莫相违。",
      "我今衰老浑如许，惟仗神通放取归。"
    ]
  },
  {
    "id": "2e89e42078cb7b624fe5985b8e14f3c0",
    "title": "仙居寺",
    "authorName": "毛沂",
    "authorId": "2e89e42078cb7b62d1457b72d1457b72",
    "dynasty": "宋",
    "content": [
      "肉山六月火云蒸，渴想滹沱一片冰。",
      "回首家山林下寺，水帘深处定中僧。"
    ]
  },
  {
    "id": "2e89e42078de58b41e68ea024d6e0091",
    "title": "穿山月岩",
    "authorName": "胡仲威",
    "authorId": "2e89e42078de58b4d1457b72d1457b72",
    "dynasty": "宋",
    "content": [
      "石磴𡼭嵚□□□，坐来心迹自双清。",
      "不知浑沌何年凿，便有婵娟一镜明。",
      "周穆马蹄何寂寞，谢公屐齿□□□。",
      "□然欲御长风□，□□烟云脚底生。"
    ]
  },
  {
    "id": "2e89e42078e188bb3cbacafd93997b08",
    "title": "泛歙溪用老杜诗青惜峰峦过为韵",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "港净千寻碧，峰回两岸青。",
      "鹭飞烟漠漠，猿啸竹冥冥。",
      "鸡犬闻声地，云霞蔽隐扃。",
      "桃源疑此是，时复问渔舲。"
    ]
  },
  {
    "id": "2e89e42078e188bb3cbacafd519d38bb",
    "title": "泛歙溪用老杜诗青惜峰峦过为韵",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "溪山美有馀，自古神仙宅。",
      "筑室隐宣平，题诗来李白。",
      "至今负薪人，间是餐霞客。",
      "不向此寻真，飘蓬端可惜。"
    ]
  },
  {
    "id": "2e89e42078e188bb3cbacafdb0f5d212",
    "title": "泛歙溪用老杜诗青惜峰峦过为韵",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "万山回合处，葱郁钓台峰。",
      "道义高千古，簟瓢敌万钟。",
      "羊裘甘寂寞，凤阙肯从容。",
      "勿谓狂奴态，清风激懦庸。"
    ]
  },
  {
    "id": "2e89e42078e188bb3cbacafd9bbb9ed1",
    "title": "泛歙溪用老杜诗青惜峰峦过为韵",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "草木纷纷落，江山正薄寒。",
      "云藏桐子宅，波急沈郎滩。",
      "回首家林远，多愁革带宽。",
      "青枫知客恨，涂血点林峦。"
    ]
  },
  {
    "id": "2e89e42078e188bb3cbacafd5e419a2a",
    "title": "泛歙溪用老杜诗青惜峰峦过为韵",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "观山如走马，倏忽千群过。",
      "水从云际来，舟疑天上坐。",
      "羁孤猿失群，往复蚁旋磨。",
      "五韵写中肠，悲词成楚些。"
    ]
  },
  {
    "id": "2e89e42078e188bb1f8b1bcf8d181606",
    "title": "寄侄",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "东辅书初至，西宫夜正寒。",
      "感时嗟阻阔，喜汝报平安。",
      "学耨知兼力，辞淳发巨澜。",
      "三冬文史足，轩翥未应难。"
    ]
  },
  {
    "id": "2e89e42078e188bbf9a2fe0de37c7aed",
    "title": "白水寺",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "雨过川原净，山寒草木疏。",
      "暮钟鸣古寺，行客解征裾。",
      "马祖留遗迹，浮丘传异书。",
      "谁能寻胜概，来往谩纷如。"
    ]
  },
  {
    "id": "2e89e42078e188bbf9a2fe0db2a82a7b",
    "title": "白水寺",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "风雨走长道，云山忆故庐。",
      "知还惭倦鸟，真乐羡游鱼。",
      "野烧痕将没，新秧陇已锄。",
      "桂林在何许，息马见春馀。"
    ]
  },
  {
    "id": "2e89e42078e188bbb2c42bd95b90e73b",
    "title": "建炎丞相成国吕忠穆公退老堂",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "中兴将相上凌烟，社稷元功孰敢先。",
      "万物生春持斗柄，六龙回驭取虞渊。",
      "中书方记汾阳考，南国俄乘范蠡船。",
      "却向园林新栋宇，聊将胜事继前贤。"
    ]
  },
  {
    "id": "2e89e42078e188bbb2c42bd9497d6de6",
    "title": "建炎丞相成国吕忠穆公退老堂",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "为闻仙伯隐丹丘，三径新开结胜游。",
      "庭户招呼松桂月，樽罍追逐芰荷秋。",
      "晓猿夜鹤空留恋，风虎云龙自应求。",
      "已拥帅旄将入觐，运筹破虏此归休。"
    ]
  },
  {
    "id": "2e89e42078e188bb3ebf31a6d23d2d78",
    "title": "秉烛赏梅",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "蜡烟青绕雪培堆，神女疑乘香雾来。",
      "绰约仙姿明醉眼，横斜疏影入樽罍。"
    ]
  },
  {
    "id": "2e89e42078e188bbee92cb6426f49d89",
    "title": "滑石泉",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "奔走尘沙五十程，泉声今夜响泠泠。",
      "明朝画鼓催征骑，不使行人仔细听。"
    ]
  },
  {
    "id": "2e89e42078e188bb81066012d388cbef",
    "title": "题静江府枕流亭",
    "authorName": "胡舜陟",
    "authorId": "2e89e42078e188bbe5e63da7208e43f0",
    "dynasty": "宋",
    "content": [
      "平生壮志在燕然，投老南征示息肩。",
      "鼷鼠发机端可笑，暂休戎马弄潺湲。"
    ]
  },
  {
    "id": "2e89e42078e880301513db7926b516e1",
    "title": "仙游亭诗赠丁晋公",
    "authorName": "刘遁",
    "authorId": "2e89e42078e88030d1457b72d1457b72",
    "dynasty": "宋",
    "content": [
      "屡在仙游亭上醉，仙游洞里杳无人。",
      "他时鸣鹤归沧海，同看蓬莱岛上春。"
    ]
  },
  {
    "id": "2e89e42078e8b9ba3207f1bc74b7d58e",
    "title": "堆婆石",
    "authorName": "许仕叔",
    "authorId": "2e89e42078e8b9bad1457b72d1457b72",
    "dynasty": "宋",
    "content": [
      "撑空叠石何嵯峨，世传其名曰堆婆。乃在浙岭之巅，吴山之阿。",
      "我来于此少憩息，借问父老元如何。父老为言五代时，有婆姓方氏结茅岭巅两鬓皤。",
      "为念往来渴，均施汤水无偏颇。行人以此尽感激，婆言吾亦期无他。",
      "早晚吾骨只堆此，愿将一石堆吾坡。尔来迄今四百载，行人堆石不少差。",
      "我亦拾石堆其冢，既行且叹复逶迤。今冢之高过百尺，堆石亦已岂虚过。",
      "乃知一饮一滴水，恩至久远不可磨。古人一饮在必报，如此传说夫岂讹。",
      "吁嗟俗世人，乃道无恩波。反恩以为雠，此语愚已多。",
      "我适来此秋向晚，满屦霜叶仍吟哦。因笔记此堆婆石，慷慨为赋堆婆歌。"
    ]
  },
  {
    "id": "2e89e420790caebf1f5879aa7d2570a7",
    "title": "安定山",
    "authorName": "张恪",
    "authorId": "2e89e420790caebfc6036a69d1457b72",
    "dynasty": "宋",
    "content": [
      "常怀玉垒李谪仙，精神浩瀚游八表。",
      "顶摩苍天弄白日，方丈蓬莱思清矫。",
      "吾乡夙号山水邦，萦青缭白杂苍缥。",
      "人间要自有佳趣，何必东瞷扶桑晓。",
      "江郎秀色照闽吴，咀嚼自可忘幽悄。",
      "烂柯山与浮云齐，突星骑石凌飞鸟。",
      "何独此山名未耀，无乃潜德避喧扰。",
      "定是壶中小有天，众星未易立谭了。",
      "物之显晦固有数，巧历谁能穷忽秒。",
      "我闻雁岩古来无，山经不载事沉杳。",
      "后世奇秘始发见，游人足迹竟盘绕。",
      "九华妙观人未睹，刘郎当时眼偏瞭。",
      "固知有物必有遇，此理甚明非深渺。",
      "岂惟安定名不腐，自觉刘郎才力少。",
      "我诗那能为重轻，九鼎借助鸿毛小。",
      "群豪自可继唐贤，联名况有诗僧皎。"
    ]
  },
  {
    "id": "2e89e42079156847f61731e338985193",
    "title": "晓望",
    "authorName": "卢奎",
    "authorId": "2e89e42079156847d1457b72d1457b72",
    "dynasty": "宋",
    "content": [
      "武陵都会俗豪奢，井邑云连几万家。",
      "东望李洲馀橘实，西迎秦洞出桃花。",
      "宦游稔识衣冠盛，罢去犹怜道路赊。",
      "十九年来人事改，暮山依旧锁烟霞。"
    ]
  },
  {
    "id": "2e89e42079156847f61731e3efc80b42",
    "title": "晓望",
    "authorName": "卢奎",
    "authorId": "2e89e42079156847d1457b72d1457b72",
    "dynasty": "宋",
    "content": [
      "郡枕寒江卧虎形，池饶千里势宽平。",
      "曾劳秦楚雄吞并，几误孙刘力战争。",
      "尚忆笙歌游绿野，岂期牛马牧芜城。",
      "夕阳杖策闲登赏，怀古观今一怆情。"
    ]
  },
  {
    "id": "2e89e42079156847f61731e36db7819f",
    "title": "晓望",
    "authorName": "卢奎",
    "authorId": "2e89e42079156847d1457b72d1457b72",
    "dynasty": "宋",
    "content": [
      "郭外临沅一水长，朝宗东下合潇湘。",
      "昔观竞渡皆游舸，今听鸣鼙尽战航。",
      "自古胜妖无过德，到头兼弱亦因强。",
      "看看一洗腥膻尽，千里还闻有芷香。"
    ]
  },
  {
    "id": "2e89e420793233c02efcab7db5d985c1",
    "title": "题帜",
    "authorName": "牟大昌",
    "authorId": "2e89e420793233c0d1457b72fb60d411",
    "dynasty": "宋",
    "content": [
      "大宋忠臣牟大昌，义兵今起应天祥。",
      "赤城虽已降为虏，黄山不愿为之氓。"
    ]
  },
  {
    "id": "2e89e420794c4a2470e45e592dd2174b",
    "title": "烟雨楼",
    "authorName": "唐天麟",
    "authorId": "2e89e420794c4a24c4851e8ed1457b72",
    "dynasty": "宋",
    "content": [
      "百尺楼高足赏心，我来犹记旧登临。",
      "四时天色有晴雨，一片湖光无古今。",
      "远塔连云知寺隐，小舟穿柳觉村深。",
      "凭阑多少斜阳景，分付渔歌替晚吟。"
    ]
  },
  {
    "id": "2e89e420796298a1841cfc7d3bc3e473",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "江心云破处，遥见去帆孤。",
      "浪阔疑升汉，风高若泛湖。",
      "依微过远屿，仿佛落荒芜。",
      "莫问乘舟客，利名同一途。"
    ]
  },
  {
    "id": "2e89e420796298a1841cfc7debaaa44e",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "贤侯美化行南国，华发欣欣奉宴娱。",
      "政绩已闻同水薤，恩辉遂喜及桑榆。",
      "休言身外荣名好，但恐人间此会无。",
      "他日定知传好事，丹青宁羡洛中图。"
    ]
  },
  {
    "id": "2e89e420796298a1841cfc7dd2353084",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "戢翼盘桓傍小庭，不无清夜梦烟汀。",
      "静翘月色一团素，闲啄苔钱数点青。",
      "终日稻粱聊自足，满前鸡鹜漫相形。",
      "已随秋意归诗笔，更与幽栖上画屏。"
    ]
  },
  {
    "id": "2e89e420796298a1841cfc7dcf859c7d",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "雪朵中间蓓蕾齐，骤开尤觉绣工迟。",
      "品高多说琼花似，曲妙谁将玉笛吹。",
      "散舞不休零晚树，团飞无定撼风枝。",
      "漆园如有须为梦，若在蓝田种更宜。"
    ]
  },
  {
    "id": "2e89e420796298a1841cfc7d96f552ec",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "社燕秋归何处乡，群雏齐老稻青黄。",
      "犹能时暂栖庭树，渐觉稀疏度苑墙。",
      "已任风庭下帘幕，却随烟艇过潇湘。",
      "前春认得安巢所，应免差池拣杏梁。"
    ]
  },
  {
    "id": "2e89e420796298a1841cfc7d3b02bfcc",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "遥野空林砧杵声，浅沙栖雁自相鸣。",
      "西风送响暝色静，久客感秋愁思生。",
      "何处征人移塞帐，即时新月落江城。",
      "不知今夜捣衣曲，欲写秋闺多少情。"
    ]
  },
  {
    "id": "2e89e420796298a1841cfc7dd9116af0",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "腊冻初开苕水清，烟村远郭漫吟行。",
      "滩头斜日凫鹥队，枕上西风鼓角声。",
      "一棹寒灯随夜钓，满犁膏雨趁春耕。",
      "谁言五福仍须富，九十年馀乐太平。"
    ]
  },
  {
    "id": "2e89e420796298a1841cfc7df42541e4",
    "title": "十咏图其四孤帆",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "蒿簪掠鬓布裁衣，水鉴虽明亦懒窥。",
      "数亩秋禾满家食，一机官帛几梭丝。",
      "物为贵宝天应与，花有秋香春不知。",
      "多少年来豪族女，总教时样画蛾眉。"
    ]
  },
  {
    "id": "2e89e420796298a1f06c2232adca2876",
    "title": "和刘颖",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "不贤那得似长城，偶向潢池盗弄兵。",
      "静沼何妨无事饮，幽寻聊记所居名。",
      "千山倒影湖新复，两洞潜珍景旋生。",
      "纪事还须武陵笔，亭成唯拟看题荣。"
    ]
  },
  {
    "id": "2e89e420796298a11e163f693a7d2da0",
    "title": "留守舍人张公安国闻维筑亭为题其榜曰朝阳既去而亭成复为赋诗次韵",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "日边清切以文鸣，立对朝阳欲问程。",
      "笔落生春变寒谷，诗来将喜破愁城。",
      "檐前水到乘槎便，天际山横与槛平。",
      "准拟公归道过此，小留觞咏集簪缨。"
    ]
  },
  {
    "id": "2e89e420796298a13e48222cb836e13a",
    "title": "题张公洞",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "年来行乐与民同，探穴追踪太史公。",
      "幽洞初开名易著，苍崖新刻句难工。",
      "风驱俗驾松扉外，云锁仙丹石室中。",
      "付与山僧司管钥，勿教胜地草蒙茸。"
    ]
  },
  {
    "id": "2e89e420796298a1c1b810649ca3e95d",
    "title": "十咏图其九送丁逊秀才赴举",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "鹏去天池凤翼随，风云高处约先飞。",
      "青袍赐宴出关近，带取琼林春色归。"
    ]
  },
  {
    "id": "2e89e420796298a1e8b0609e20d0a0b5",
    "title": "次韵同经略舍人登七星山",
    "authorName": "张维",
    "authorId": "2e89e420796298a1d1457b72d1457b72",
    "dynasty": "宋",
    "content": [
      "列岫凌虚滃翠岚，龙泓澄澈七星涵。",
      "岩瞻好向西湖看，飞去何妨自岭南。"
    ]
  },
  {
    "id": "2e89e420796dd469623cf655cd361fc2",
    "title": "恭和御制玉津园宴射",
    "authorName": "曾怀",
    "authorId": "2e89e420796dd469c9f95a0a405024fb",
    "dynasty": "宋",
    "content": [
      "名园佳气霭非烟，冠佩朝宗似百川。",
      "五品并令陪宴射，四鍭端欲序宾贤。",
      "恩涵春意鱼翻藻，威入秋声雁落弦。",
      "竣事更容窥典雅，宸章应陋柏梁篇。"
    ]
  },
  {
    "id": "2e89e420796dd469623cf6551a85d8d6",
    "title": "恭和御制玉津园宴射",
    "authorName": "曾怀",
    "authorId": "2e89e420796dd469c9f95a0a405024fb",
    "dynasty": "宋",
    "content": [
      "江山秋日冠轻烟，别苑风光胜辋川。",
      "位设虎侯恢盛典，枝穿杨叶校名贤。",
      "礼均湛露宣飞斝，乐奏钧天着发弦。",
      "圣主经文与纬武，全胜巡幸射蛟篇。"
    ]
  },
  {
    "id": "2e89e42079723ad4c0f16584c7697119",
    "title": "题古寺",
    "authorName": "吴敏",
    "authorId": "2e89e42079723ad4d1457b72d1457b72",
    "dynasty": "宋",
    "content": [
      "古木霜根重，残僧雪顶深。",
      "栋梁元剥落，香火半消沉。"
    ]
  },
  {
    "id": "2e89e42079723ad4f2be06c1c1096153",
    "title": "岩岭憩亭",
    "authorName": "吴敏",
    "authorId": "2e89e42079723ad4d1457b72d1457b72",
    "dynasty": "宋",
    "content": [
      "蝉声满秋树，云影护晴雷。",
      "独坐西风久，半空飞雨来。"
    ]
  },
  {
    "id": "2e89e42079723ad4a201fe9467b8c21a",
    "title": "题山光寺壁上墨竹",
    "authorName": "吴敏",
    "authorId": "2e89e42079723ad4d1457b72d1457b72",
    "dynasty": "宋",
    "content": [
      "绿发青衫旧竹君，墨卿挥拂更清新。",
      "断枝活叶风萧瑟，想见凌云百尺身。"
    ]
  },
  {
    "id": "2e89e42079723ad427978f777d456bd0",
    "title": "赠吴正仲",
    "authorName": "吴敏",
    "authorId": "2e89e42079723ad4d1457b72d1457b72",
    "dynasty": "宋",
    "content": [
      "先生古人风，文字祖西汉。",
      "不令万钱食，亦合五花判。"
    ]
  },
  {
    "id": "2e89e42079723ad4578dc1184464c46f",
    "title": "射鹗山",
    "authorName": "吴敏",
    "authorId": "2e89e42079723ad4d1457b72d1457b72",
    "dynasty": "宋",
    "content": [
      "东山空阔原野平，吴王养鸡筑高城。",
      "秋天饥鹗未饱食，侧翅下攫殊无情。",
      "守城壮士心孔恶，旦夕窥兹捕鸡鹗。",
      "雕弓一展羽箭发，鹗也时从半空落。",
      "山人学射艺渐精，遂使山无鹗鸟鸣。",
      "却思勾践侵吴日，何不令之射越兵。"
    ]
  },
  {
    "id": "2e89e420797cc94cd3394154fb5bba6a",
    "title": "茅屋",
    "authorName": "吴肖岩",
    "authorId": "2e89e420797cc94cd1457b72d1457b72",
    "dynasty": "宋",
    "content": [
      "茅屋三间小，春风长草芽。",
      "故园经积雨，老树不多花。",
      "黄发长垂钓，古书犹满车。",
      "近来人事别，亦懒问桑麻。"
    ]
  },
  {
    "id": "2e89e420797cf32b3fbbd1e382b98b08",
    "title": "客邸",
    "authorName": "刘雪崖",
    "authorId": "2e89e420797cf32bd1457b72d1457b72",
    "dynasty": "宋",
    "content": [
      "蟠蟀吟空壁，秋深夜渐长。",
      "月华清似水，露气重于霜。",
      "醉后梦难记，兴来诗欲狂。",
      "西风何处笛，唤起客思乡。"
    ]
  },
  {
    "id": "2e89e420797cf32bd00d0ddee20c2127",
    "title": "村居即事",
    "authorName": "刘雪崖",
    "authorId": "2e89e420797cf32bd1457b72d1457b72",
    "dynasty": "宋",
    "content": [
      "数声鸡犬自相闻，借得茅庐住水濆。",
      "梅欲黄时常是雨，稻才青处便如云。",
      "忧时每叹朝廷远，学稼方知畎亩勤。",
      "若使徵书到岩谷，北山又恐动移文。"
    ]
  },
  {
    "id": "2e89e420798b5c2d3980d7928e2688ac",
    "title": "挽故知容州朝请陶公章",
    "authorName": "陈棨",
    "authorId": "2e89e420798b5c2dd1457b72d1457b72",
    "dynasty": "宋",
    "content": [
      "靖节高风去千载，至今遗响在平塘。",
      "洗耳洗心甘绿野，濯缨濯足付沧浪。",
      "松间月色诗千首，竹里棋声酒几觞。",
      "正受全归无一欠，未为公憾为时伤。"
    ]
  },
  {
    "id": "2e89e4207995f364fa36ed2500da1245",
    "title": "题漠口铺",
    "authorName": "韩玉父",
    "authorId": "2e89e4207995f364d1457b72d1457b72",
    "dynasty": "宋",
    "content": [
      "南行逾万山，复入武阳路。",
      "黎明与鸡兴，理发漠口铺。",
      "旴江在何所，极目烟水暮。",
      "生平良自珍，羞为浪子妇。",
      "知君非秋胡，强颜且西去。"
    ]
  },
  {
    "id": "2e89e42079ade57545bf0bb4b953e7fa",
    "title": "祝融峰",
    "authorName": "冯浚",
    "authorId": "2e89e42079ade575d1457b72d1457b72",
    "dynasty": "宋",
    "content": [
      "手执筇敲结佩刀，直趋危顶一峰豪。",
      "回头朝市声声远，接武烟霞步步高。",
      "天上召雷池水涨，人间祷雨穴风号。",
      "九千七百三十丈，翠压江湖几点涛。"
    ]
  },
  {
    "id": "2e89e42079aeb184a78a0ea6f9922032",
    "title": "题苕溪道观壁",
    "authorName": "郑子覃",
    "authorId": "2e89e42079aeb184d1457b72d1457b72",
    "dynasty": "宋",
    "content": [
      "纷纷红雨入苍苔，密荫新成莺友来。",
      "拟逐幽人梦蓬岛，一声裂竹故惊回。"
    ]
  },
  {
    "id": "2e89e42079c158a3dc8c9b4565120fce",
    "title": "今朝",
    "authorName": "李智远",
    "authorId": "2e89e42079c158a381dc9bdbfb60d411",
    "dynasty": "宋",
    "content": [
      "四十三年处世中，梦中成梦又成空。",
      "今朝撒手还归去，木马频嘶物外风。"
    ]
  },
  {
    "id": "2e89e42079c311b55d02855b621875c8",
    "title": "铁袈裟",
    "authorName": "李懋远",
    "authorId": "2e89e42079c311b5d1457b72d1457b72",
    "dynasty": "宋",
    "content": [
      "宦游飘忽十年间，持节重来见旧山。",
      "惟有潺湲庭下水，无心犹伴白云闲。"
    ]
  },
  {
    "id": "2e89e42079c311b55d02855b4c9fbc7f",
    "title": "铁袈裟",
    "authorName": "李懋远",
    "authorId": "2e89e42079c311b5d1457b72d1457b72",
    "dynasty": "宋",
    "content": [
      "路转山腰十里阴，参差楼殿倚云平。",
      "青蛇白鹤今何在，泉石空留四绝名。"
    ]
  },
  {
    "id": "2e89e42079cbdb98d59e58116154c59a",
    "title": "偈",
    "authorName": "僧义翔",
    "authorId": "2e89e42079cbdb98d1457b72d1457b72",
    "dynasty": "宋",
    "content": [
      "时人号我作郭郎，盖缘为事没著量。",
      "傀儡弄罢收归笼，自有傍人说短长。"
    ]
  },
  {
    "id": "2e89e42079cc708f5a781b02e9d6e7c0",
    "title": "石桥",
    "authorName": "魏宗",
    "authorId": "2e89e42079cc708fd1457b72d1457b72",
    "dynasty": "宋",
    "content": [
      "闻说招提景，昙花结翠云。",
      "晴光朝更合，岚气晚来分。",
      "梵语微茫韵，钟声杳霭闻。",
      "无由问禅法，坐对柏炉薰。"
    ]
  },
  {
    "id": "2e89e42079d1f93b7e3f12bcec80c0be",
    "title": "和李处劢题萃清阁",
    "authorName": "江纬",
    "authorId": "2e89e42079d1f93bd1457b72d1457b72",
    "dynasty": "宋",
    "content": [
      "于嗟道力浅，日恐世缘熟。",
      "身虽走朝市，梦辄在岩麓。",
      "归来濯尘缨，筑室浅流瀑。",
      "檐宿谪仙云，径荒陶令菊。",
      "吟哦格调古，卫养神气肃。",
      "遐观狭宇宙，幽讨遍山谷。",
      "林泉无俗韵，松桧有清馥。",
      "悠然梦幻身，忍把利名束。",
      "吾人蕴长才，未肯策高足。",
      "朅来金溪上，共奏紫芝曲。",
      "永结忘形交，何须醉𨤍醁。"
    ]
  },
  {
    "id": "2e89e42079d61b4bee56737772939c95",
    "title": "魏坛观",
    "authorName": "陈虚中",
    "authorId": "2e89e42079d61b4bd1457b72d1457b72",
    "dynasty": "宋",
    "content": [
      "夫人在兮若冰雪，夫人去兮仙踪灭。",
      "可惜如今学道人，罗裙带上同心结。"
    ]
  },
  {
    "id": "2e89e42079e2ffd53d7707d9a2264adb",
    "title": "题五龙庙",
    "authorName": "萧注",
    "authorId": "2e89e42079e2ffd56b180037390e9825",
    "dynasty": "宋",
    "content": [
      "五龙兄弟古英名，今日拿舟过悦城。",
      "莫向草茅久盘屈，早施霖雨活苍生。"
    ]
  },
  {
    "id": "2e89e42079f0e605ba1b1fa6ae4086e6",
    "title": "寿主簿",
    "authorName": "吴申甫",
    "authorId": "2e89e42079f0e605d1457b72d1457b72",
    "dynasty": "宋",
    "content": [
      "武夷之山奇而青，九曲之水秀且清。",
      "山奇水秀佳气萃，孕毓多少名公卿。",
      "世运推来五百岁，岳渎又应一贤生。",
      "相国萧何储大昴，谪仙李白扶长庚。",
      "拍塞家声今几载，云来见此千人英。",
      "年少万卷付一读，胸中霜气秋空横。",
      "骅骝不作伏枥态，梦寐抵掌收功名。",
      "属时绿林肆分扰，邻疆鼎沸无遑宁。",
      "笑看吴钩应嚼齿，折冲不辞鞍马尘。",
      "发输红腐活饥殍，呻吟变作讴歌声。",
      "勾稽讵足究施设，直须舟楫济通津。",
      "幕府筹功居第一，联翩奏剡飞天庭。",
      "日边消息清夜至，芝泥炳焕皇恩新。",
      "铨闱行脱囊中颖，佩玉鸣珂游帝京。",
      "书云过后两旬及，还是霄躔初度辰。",
      "和气恰随阳气转，台星还并寿星明。",
      "北山底处香风动，湖山里外祥烟轻。",
      "帏罗幕绣玳筵列，歌珠舞翠金壶倾。",
      "未祝修身如成子，未祝庞眉偕钱铿。",
      "但愿登金仍步玉，盐梅商鼎早调羹。",
      "归来武夷溪九曲，幔亭曾孙旋寻盟。",
      "眉寿堂中恣盘礴，摩挲铜狄细推评。",
      "武夷之山比公寿，与公千岁同峥嵘。",
      "九曲之水酿公酒，与公千岁供寿觥。",
      "我亦更办诗千首，一年一首伸贺诚。"
    ]
  },
  {
    "id": "2e89e42079f652fdc69d41f3426bf4e0",
    "title": "舟中夜闻弹筝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "舣舟寻近岸，馀兴月明中。",
      "鼓瑟人何在，弹筝意略同。",
      "声和随去浪，调古动悲风。",
      "银甲无由见，清音出绣栊。"
    ]
  },
  {
    "id": "2e89e42079f652fd60b11d8ddcb3c07c",
    "title": "竹夫人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "虚心陪燕寝，不受虢秦封。",
      "惟有冰霜节，全无云雨踪。",
      "李娥书旧恨，湘女敛愁容。",
      "却是专房宠，无人妒阿侬。"
    ]
  },
  {
    "id": "2e89e42079f652fd469475386a8cb826",
    "title": "泛舟分韵得横字",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "舣舟迷近远，鸥鹭许同盟。",
      "潮落沙仍涨，风晴浪不惊。",
      "一川平野秀，半岭断云横。",
      "后约何时再，吟篷卧月明。"
    ]
  },
  {
    "id": "2e89e42079f652fd5cba9e1fc6f0dfab",
    "title": "湖边",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "乍过黄梅雨，湖边物色饶。",
      "水深宜鸟浴，藻密碍鱼跳。",
      "露重荷倾盖，风高柳折腰。",
      "道人勤借问，此地好渔樵。"
    ]
  },
  {
    "id": "2e89e42079f652fd5d3edc61d2be3c26",
    "title": "山台赴召",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "世道今如许，先生亦肯来。",
      "一番新诏命，只是旧山台。",
      "心事云间鹤，诗情雪后梅。",
      "诸公兴党论，未可荐人材。"
    ]
  },
  {
    "id": "2e89e42079f652fd3626ce0e1511a082",
    "title": "漫兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "大笑出尘间，吟身得暂闲。",
      "解衣临水阁，倚杖看云山。",
      "归鸟声如市，骑牛歌更蛮。",
      "明边一点墨，元是野僧还。"
    ]
  },
  {
    "id": "2e89e42079f652fda9a3b9827f32bc9c",
    "title": "远眺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "袖手独凭栏，乾坤杯酒间。",
      "此心常坦易，何地不宽闲。",
      "木落山头秃，冰坚水面顽。",
      "梅花可人意，一见一开颜。"
    ]
  },
  {
    "id": "2e89e42079f652fd6c0304d71a800689",
    "title": "题潘庭坚响玉集后",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "陛对端平日，雄文四海传。",
      "一登黄甲后，多在紫岩边。",
      "好客时招饮，贪诗夜废眠。",
      "寥寥三百载，先后两庭坚。"
    ]
  },
  {
    "id": "2e89e42079f652fd3849c2393b4f1ede",
    "title": "湖",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "独坐过湖船，凉生欲暮天。",
      "鸥眠汀草乱，鱼跃浪花圆。",
      "足迹烟霞外，吟声风月边。",
      "万缘无所欠，只欠买山钱。"
    ]
  },
  {
    "id": "2e89e42079f652fd35ce742a2ffbfe1f",
    "title": "旅中早行",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "前山风雨暗，欲去路还迷。",
      "烛影照行李，钟声催晓鸡。",
      "年光销旅况，秋气入征蹄。",
      "如此困行役，何时归去兮。"
    ]
  },
  {
    "id": "2e89e42079f652fdae40b36a68bdfbdb",
    "title": "还翁雪舟吟卷",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "世间迂阔者，端的是诗人。",
      "独坐无生计，相逢尽说贫。",
      "如君追古作，与我最情亲。",
      "切莫轻辜负，元龙湖海身。"
    ]
  },
  {
    "id": "2e89e42079f652fd72a0a45d770fc8b4",
    "title": "赠陈通妙",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "双成亲嘱咐，从此厌尘缘。",
      "天上黄冠侣，人间紫府仙。",
      "金炉行殿晓，玉磬古坛烟。",
      "待得蟠桃熟，重逢又几年。"
    ]
  },
  {
    "id": "2e89e42079f652fd55b346d2201590c7",
    "title": "除夕寄弟",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "年华今告老，人事亦如斯。",
      "汉殿藏钩戏，戎家守岁时。",
      "世情方役役，雨意正垂垂。",
      "强作屠苏醉，椒盘欲颂谁。"
    ]
  },
  {
    "id": "2e89e42079f652fd1661b75e408fcec0",
    "title": "和云心除夕韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "岁除明日是，心事落梅边。",
      "节物催双鬓，情怀欠少年。",
      "桃符依帖写，竹爆应声圆。",
      "椒颂无人献，酴酥亦自煎。"
    ]
  },
  {
    "id": "2e89e42079f652fda186254de2931e5b",
    "title": "赠云谷道士",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "身形如野鹤，飞去每离群。",
      "玉磬随缘定，金丹与众分。",
      "渴摇花上露，卧枕谷中云。",
      "传得九仙诀，修真好似君。"
    ]
  },
  {
    "id": "2e89e42079f652fd8f7628f50cf55fbf",
    "title": "矮道人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "白发苍颜老，孩童三尺身。",
      "向来阳刺史，留得道州人。",
      "凫膝应难续，龟趺卒莫伸。",
      "朝家无岁贡，流落瘴江滨。"
    ]
  },
  {
    "id": "2e89e42079f652fd5f4061d1e6e6a9f3",
    "title": "送丁鍊师归福堂",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "易东流派远，千载见斯人。",
      "金鼎烹龙虎，丹书役鬼神。",
      "形臞心更古，食淡语尤真。",
      "野鹤冲天去，空馀华表身。"
    ]
  },
  {
    "id": "2e89e42079f652fdf1326a5ef58210ed",
    "title": "失脚",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "失脚江湖久，忧时鬓欲皤。",
      "壮心驰北阙，痴梦绕南柯。",
      "万里关山远，一春风雨多。",
      "穷檐茅屋下，忍听扊扅歌。"
    ]
  },
  {
    "id": "2e89e42079f652fdfe458cc8753480ea",
    "title": "汤惠院以五言定交用韵以谢",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "阿邕才识面，转盼便回春。",
      "药笼还君富，诗囊笑我贫。",
      "学遵东鲁训，句逼晚唐人。",
      "五字论交意，吟边忆李频。"
    ]
  },
  {
    "id": "2e89e42079f652fd59ac2eefba2e5046",
    "title": "春郊晚归",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "苔钱随履迹，柳絮点春衣。",
      "塔影留残照，钟声出翠微。",
      "扶将藜杖去，挑取锦囊归。",
      "缓步微吟久，重城半掩扉。"
    ]
  },
  {
    "id": "2e89e42079f652fdd0961758f12823e6",
    "title": "洪楼分得车字韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "江湖诗境阔，终不似楼居。",
      "老怕吟毡冷，生来酒兴疏。",
      "爱闲随有鹤，因病出无驴。",
      "莫笑柴扉窄，犹堪长者车。"
    ]
  },
  {
    "id": "2e89e42079f652fdf7e7995d28dc71f8",
    "title": "送赵庸斋去国",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "十年居要路，依旧老书生。",
      "公论是非定，宗臣去就轻。",
      "群鸦分地噪，一凤仰天鸣。",
      "善类俄星散，何因见太平。"
    ]
  },
  {
    "id": "2e89e42079f652fd5f2a3818e79e9fe2",
    "title": "山居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "懒踏红尘路，山居世念轻。",
      "浇兰清夜气，撼竹引秋声。",
      "缺月当栏挂，闲云贴水轻。",
      "不知何处鹤，亦作太平鸣。"
    ]
  },
  {
    "id": "2e89e42079f652fd5f2a3818b67296db",
    "title": "山居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山扉风自掩，地僻少将迎。",
      "奇字挑灯看，新吟击钵成。",
      "凤花开自落，萤草腐还生。",
      "静听邻琴响，疑调慢角声。"
    ]
  },
  {
    "id": "2e89e42079f652fd8590a16eac3da998",
    "title": "寄林可山",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "相去各天涯，江湖会面迟。",
      "数年不通问，一见便言诗。",
      "近世无和靖，今人说项斯。",
      "孤山梅已熟，滋味独君知。"
    ]
  },
  {
    "id": "2e89e42079f652fd8590a16e9f611792",
    "title": "寄林可山",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "可人期不至，日日望山孤。",
      "不是招吟侣，多应觅酒徒。",
      "虚名付蕉鹿，清兴动莼鲈。",
      "见说同川好，能通一苇无。"
    ]
  },
  {
    "id": "2e89e42079f652fd41ed53af4dd65cd0",
    "title": "寄芸居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "京尘方衮衮，君独此安居。",
      "竹简编科斗，芸香辟蠹鱼。",
      "眼空湖海士，儿读圣贤书。",
      "一样吟樽乐，公卿未必如。"
    ]
  },
  {
    "id": "2e89e42079f652fddf739a2e64142121",
    "title": "寄容老",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "抖擞征衣著，京尘点涴深。",
      "羡君有丘壑，愧我未山林。",
      "卜隐中年事，怀人静夜心。",
      "何时遂归兴，杯酒共清吟。"
    ]
  },
  {
    "id": "2e89e42079f652fdce8f6e64555f0a13",
    "title": "寄藏叟",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "版扉常半掩，人静少经过。",
      "禅思夜来得，吟情秋后多。",
      "月高幡影直，风定磬声和。",
      "何日同携手，云山访薜萝。"
    ]
  },
  {
    "id": "2e89e42079f652fdaf5e74bfe47c1aaf",
    "title": "寄怀玉",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "别去未多时，征尘又满衣。",
      "忧时阍屡叩，避俗手频挥。",
      "病有诗堪疗，贫无家可归。",
      "半生湖海上，莫忘北山薇。"
    ]
  },
  {
    "id": "2e89e42079f652fde90840d2df45fb80",
    "title": "次同叔见寄二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "归期何日卜，雁不到天涯。",
      "谤有书盈箧，愁无地种花。",
      "吟梅销旅况，刻竹记年华。",
      "心事凭谁说，凭栏数暝鸦。"
    ]
  },
  {
    "id": "2e89e42079f652fde90840d21c8603c7",
    "title": "次同叔见寄二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "昔年三笑地，目断虎溪桥。",
      "立雪腰难折，凌云气尚飘。",
      "乾坤双辙迹，湖海一诗瓢。",
      "樽酒何时共，论文坐半宵。"
    ]
  },
  {
    "id": "2e89e42079f652fdbf4091a27a848208",
    "title": "王用和归从莆水寄呈后村",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "江湖从学者，尽欲倚刘墙。",
      "自笑尘埃眯，难薰衣钵香。",
      "薜萝缘古树，桃李背春场。",
      "萤爝飘流去，能依万丈光。"
    ]
  },
  {
    "id": "2e89e42079f652fdf635a91ba3519610",
    "title": "寄颐斋",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "蛙声喧夜枕，买静入林居。",
      "好句敲唐响，清谈笑晋虚。",
      "素馨和月种，山药带云锄。",
      "闲里多忙事，篝灯课子书。"
    ]
  },
  {
    "id": "2e89e42079f652fd7504af518a8c97a1",
    "title": "寄月塘",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "怀人看皓月，清梦落梅边。",
      "书债闲销日，吟魂飞上天。",
      "为贫驱宦牒，习懒坐寒毡。",
      "但得投簪去，何须二顷田。"
    ]
  },
  {
    "id": "2e89e42079f652fd42355d322f71cdb5",
    "title": "寄敏斋",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "地隔马牛风，村居野兴浓。",
      "宦情随蝶梦，吟鬓觉龙钟。",
      "竹外琴三叠，梅边信一封。",
      "怀人不可耐，山水几千重。"
    ]
  },
  {
    "id": "2e89e42079f652fda9aa7efe1f0673fa",
    "title": "寄适安朝宗",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "桐阴湖水绿，清气日盈门。",
      "室迩人何远，官卑道更尊。",
      "诗吟唐律语，琴写古人言。",
      "三妙堪名世，无因得细论。"
    ]
  },
  {
    "id": "2e89e42079f652fd19c29e762a8d251c",
    "title": "寄王道源",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "南来趋斗禄，出处最分明。",
      "不受吏尘触，常依古道行。",
      "宦情云样薄，心事水边清。",
      "待洗巢由耳，攲风听凤鸣。"
    ]
  },
  {
    "id": "2e89e42079f652fdc6bbd6fa0cc0df12",
    "title": "寄水竹",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "吴江江上望，平处少波涛。",
      "冬日思鲈鲙，天风落凤毛。",
      "二难并四美，独立仰三高。",
      "秀野曾招隐，清名不可逃。"
    ]
  },
  {
    "id": "2e89e42079f652fdb4d58611a3d645cd",
    "title": "寄抱拙",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "割席坐春风，清谈滋味浓。",
      "齐门听鼓瑟，长乐忆闻钟。",
      "道等千钧重，诗轻万户封。",
      "梅花今在望，载酒几时重。"
    ]
  },
  {
    "id": "2e89e42079f652fd7058ded67e35f4bf",
    "title": "怀悟书",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "秋雁欲离群，怀人几夜分。",
      "吟当半窗月，坐断两山云。",
      "幡影无心动，钟声出定闻。",
      "林间谋隐者，修洁莫如君。"
    ]
  },
  {
    "id": "2e89e42079f652fd4e780587ce3301e4",
    "title": "听宫入琴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "群哇方杂奏，忽听数声琴。",
      "天地有清气，君王知正音。",
      "悲风生指玉，明月照徽金。",
      "曾抚昭君怨，宫人泪满襟。"
    ]
  },
  {
    "id": "2e89e42079f652fd6fc159d09d9d0ddc",
    "title": "将之官越上留别诸友",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一官如许冷，况复是清贫。",
      "槐市风何古，兰亭本却真。",
      "春行蓬岛外，月满鉴湖滨。",
      "想得同吟者，携诗举似人。"
    ]
  },
  {
    "id": "2e89e42079f652fd9f22c2246fc4cff0",
    "title": "山中归呈友人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "拟结岩边草，怀君夜梦刀。",
      "山林胜朝市，道谊寄风骚。",
      "壮志贫难折，吟肩病越高。",
      "主人有公论，清气属吾曹。"
    ]
  },
  {
    "id": "2e89e42079f652fd75125109ca711c9d",
    "title": "寄西涧叶侍郎",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "拟立门前雪，来时春又深。",
      "望尘思北面，因病负初心。",
      "形役犹甘分，肠枯费苦吟。",
      "升堂定何日，洗耳听规箴。"
    ]
  },
  {
    "id": "2e89e42079f652fd27f148e0b1dc78c7",
    "title": "祈雪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "天意怜贫者，冬深雪尚悭。",
      "朔风吹黑道，云气护青山。",
      "色瑞占三白，年丰露一斑。",
      "调元人已老，事体颇相关。"
    ]
  },
  {
    "id": "2e89e42079f652fd8941c0d97338589d",
    "title": "和枯崖山居韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "自了尘缘后，山林恨不深。",
      "百年浑是梦，万事付无心。",
      "秋月寮中话，清风竹外吟。",
      "湖东多胜践，何日共幽寻。"
    ]
  },
  {
    "id": "2e89e42079f652fd09682c2a3d8ba70f",
    "title": "次冯深居韵赠原上人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "净洗尘埃脚，时来访道林。",
      "但知谋隐是，何用入山深。",
      "瀹茗延新话，撞钟动苦吟。",
      "夜分僧出定，静听海潮音。"
    ]
  },
  {
    "id": "2e89e42079f652fda768fcbcf7c5d80d",
    "title": "次希道弟韵寄竹院孚上人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "闭门商古道，细雨湿青春。",
      "属和卯君句，殷勤巳上人。",
      "蒲团安地位，秀语发天真。",
      "旧日曾同社，吾今愧许询。"
    ]
  },
  {
    "id": "2e89e42079f652fde4ce7efed92f6465",
    "title": "怀枯崖悟师",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "分携方解制，相约在严冬。",
      "岩脚日千里，山头云几重。",
      "归装侬自误，吟锡子何从。",
      "不应天台供，定知游雪峰。"
    ]
  },
  {
    "id": "2e89e42079f652fd10bad8d873150e17",
    "title": "悟枯崖将过莆城参访后村书此赠行",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "吟单何日起，持钵倚刘墙。",
      "莲社招师入，松阴去路长。",
      "白云迷眼界，明月照诗囊。",
      "莫吸西江水，风波不可当。"
    ]
  },
  {
    "id": "2e89e42079f652fd82b502a03a65f9da",
    "title": "与瞻甫同访际书记",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "销闲寻静处，古寺与居同。",
      "坐语僧窗日，行吟塔树风。",
      "香随薝卜化，句到葛藤空。",
      "未必西来者，能知一苇功。"
    ]
  },
  {
    "id": "2e89e42079f652fd505a8ca1544d1cda",
    "title": "约枯崖话",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "雨中曾折角，策蹇访僧寮。",
      "待约蕉庵住，莫从莲社招。",
      "清风资话柄，流水走诗瓢。",
      "行道知何日，同携过石桥。"
    ]
  },
  {
    "id": "2e89e42079f652fdc67338ab44423306",
    "title": "和际书记见寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "人生随聚散，水面看浮萍。",
      "梦入江湖社，诗传河岳灵。",
      "免毫挥月颖，鹤毳落霜翎。",
      "未洗尘埃脚，何因访柏庭。"
    ]
  },
  {
    "id": "2e89e42079f652fd8b98617e318a3b7f",
    "title": "闲居寄枯崖",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "地偏人罕到，独榻拟禅床。",
      "攲枕圆残梦，推窗待晚凉。",
      "行云无定迹，新月不多光。",
      "安得君同社，清谈滋味长。"
    ]
  },
  {
    "id": "2e89e42079f652fd11613c32bae93bda",
    "title": "崇福寺次枯崖韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "觉城向东际，寺在古松湾。",
      "流水意俱远，白云僧共闲。",
      "新吟呈绣佛，旧梦绕囊山。",
      "勘破赵州话，犹疑隔一关。"
    ]
  },
  {
    "id": "2e89e42079f652fd396f9e2dce46c456",
    "title": "和枯崖悟上人韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "相逢疑夙昔，不拟定交初。",
      "馈我诗盈轴，知君腹有书。",
      "空门容不得，吟属问何如。",
      "云是汤休辈，毋令相见疏。"
    ]
  },
  {
    "id": "2e89e42079f652fd9715fe5e836702a7",
    "title": "送枯崖归囊山",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "江湖无足禁，信步到温陵。",
      "借榻同为客，打包别有僧。",
      "禅心如止水，诗句可传灯。",
      "已尽山阴兴，归欤扫葛藤。"
    ]
  },
  {
    "id": "2e89e42079f652fd1febece2dd736023",
    "title": "松湾访僧",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一关锁已透，见性复明心。",
      "佛屋灯常续，禅房春又深。",
      "楼空遗稿在，琴古暗尘侵。",
      "待约许询辈，时来访道林。"
    ]
  },
  {
    "id": "2e89e42079f652fd758ddeca9868a63a",
    "title": "山中访枯崖归偶成",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "寻僧归路远，策杖点苔痕。",
      "坐醉松间石，行吟郭外村。",
      "天风翻贝叶，海气润墙根。",
      "醉撚梅花笑，心期与子论。"
    ]
  },
  {
    "id": "2e89e42079f652fde37dbb5fdd408e4d",
    "title": "赠岩居僧",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "清闲消不尽，方觉此身尊。",
      "洞古少行迹，山空多烧痕。",
      "静知心是佛，生与佛无恩。",
      "斋料从谁给，频齑野菜根。"
    ]
  },
  {
    "id": "2e89e42079f652fd4c3c62067d4b6049",
    "title": "次韵送黄耑玉归莆",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "主人情分熟，客兴未应阑。",
      "从古知心少，只今行路难。",
      "吟身霜竹瘦，归梦早梅寒。",
      "若见潜夫说，官清贫亦安。"
    ]
  },
  {
    "id": "2e89e42079f652fda8c28dba27f00f82",
    "title": "倚窗诗",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "倚窗成小立，风伯为清尘。",
      "帘卷梅当户，云开月闯人。",
      "疏钟来远寺，落叶度吟身。",
      "无限关心事，栖迟寂寞滨。"
    ]
  },
  {
    "id": "2e89e42079f652fd68af7e9cdacaedb7",
    "title": "雪后",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一冬寒意少，既雪又还晴。",
      "地面冰初结，天涯春已深。",
      "六花随雨化，三白有梅争。",
      "袖手灞桥道，怀人心事清。"
    ]
  },
  {
    "id": "2e89e42079f652fda2c4c964a416662c",
    "title": "雪中杂兴四首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "六花正零乱，却与雨相和。",
      "地面频频化，山头渐渐皤。",
      "歌楼寒较少，穷巷积偏多。",
      "百卉归根后，惟松不改柯。"
    ]
  },
  {
    "id": "2e89e42079f652fda2c4c9643959510d",
    "title": "雪中杂兴四首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "独坐看诗话，瓶梅相对清。",
      "瓦灯寒不晕，雪屋夜偏明。",
      "煨栗填饥腹，煎茶长道情。",
      "睡魔排遣尽，窗外听鸡声。"
    ]
  },
  {
    "id": "2e89e42079f652fda2c4c96428f84804",
    "title": "雪中杂兴四首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "怪得檐前溜，原来是雪消。",
      "山枯空有骨，水涸不成潮。",
      "寒雁鸣沙碛，饥鸦啄柳条。",
      "物情总如此，吟鬓任萧萧。"
    ]
  },
  {
    "id": "2e89e42079f652fda2c4c964c66ee585",
    "title": "雪中杂兴四首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "穷通俱莫问，久远是前程。",
      "涉世事多俗，吟诗人较清。",
      "论心欠兰友，知己有梅兄。",
      "不被虚名缚，江湖得散行。"
    ]
  },
  {
    "id": "2e89e42079f652fda8ecb60a971e8890",
    "title": "南雪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "南地无寒脉，胡为雪载涂。",
      "草池方积玉，瓦屋又跳珠。",
      "鱼冻难争水，鸦饥懒哺雏。",
      "玉堂与茅舍，随分有红炉。"
    ]
  },
  {
    "id": "2e89e42079f652fd1f72c3553147018b",
    "title": "宝应寺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "来借维摩榻，披襟待晚凉。",
      "鸣蜩喧古木，斗雀堕虚廊。",
      "染翰题新壁，移樽避夕阳。",
      "二公亭畔路，爱惹芰荷香。"
    ]
  },
  {
    "id": "2e89e42079f652fdb22a6725e854eed2",
    "title": "次心泉卜隐韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "诛茅法石巅，知己有青天。",
      "猿鹤寻前约，山林续旧缘。",
      "烟霞来枕上，风月绕吟边。",
      "窗户多栽竹，相期晚节坚。"
    ]
  },
  {
    "id": "2e89e42079f652fdfc95bcf4beadad79",
    "title": "隐者",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "老去绝尘缘，人疑行地仙。",
      "釜中惟煮石，囊里不储钱。",
      "寄迹茅三架，随身诗一编。",
      "云山深处住，与鹤作忘年。"
    ]
  },
  {
    "id": "2e89e42079f652fdfc95bcf441b116fe",
    "title": "隐者",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "种药满山巅，山衣木叶联。",
      "有时扶杖出，只到洞门前。",
      "击石求鲜火，敲冰引滞泉。",
      "深居聊避世，不为学神仙。"
    ]
  },
  {
    "id": "2e89e42079f652fdcd4e806c73299994",
    "title": "戊午天基圣节口号",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "瓣香三舞蹈，咫尺是天颜。",
      "雨露涵濡下，风云际会间。",
      "寸心瞻北阙，万寿祝南山。",
      "可是儒毡冷，堪陪玉笋班。"
    ]
  },
  {
    "id": "2e89e42079f652fd86191da07a46f909",
    "title": "选官图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "百年穷仕宦，尽在此图中。",
      "真假名虽别，升沉理则同。",
      "前程如漆黑，末著满盆红。",
      "时采毋虚掷，平迁至上公。"
    ]
  },
  {
    "id": "2e89e42079f652fd292bd5a49d0807d1",
    "title": "重九日法轮庵次凤山韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "野眺逾高阪，钟传响外幽。",
      "僧从孤寺出，客倚一林秋。",
      "池上烟飞去，亭皋影尚留。",
      "远风山下起，吹我上层楼。"
    ]
  },
  {
    "id": "2e89e42079f652fd292bd5a4b3778c1c",
    "title": "重九日法轮庵次凤山韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "竟日延荒寺，秋声不可歌。",
      "磬中闻午至，石上见寒过。",
      "野鸟心常肃，孤僧鬓已皤。",
      "欲归情不尽，门外夕阳多。"
    ]
  },
  {
    "id": "2e89e42079f652fde940a747e746ff5f",
    "title": "送处逊渡淮谒秋壑",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "江湖波浪恶，底事欲西征。",
      "去作扬州客，来寻贾垒盟。",
      "金山迷远望，玉树候吟声。",
      "野鹤曾游处，登临一怆情。"
    ]
  },
  {
    "id": "2e89e42079f652fd34a550f18f36b725",
    "title": "怀李希膺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "病居身懒出，可是故人疏。",
      "春后无佳句，天边有近书。",
      "改弦知不远，制锦定何如。",
      "未刬门前草，难通长者车。"
    ]
  },
  {
    "id": "2e89e42079f652fd354506bc278ca61d",
    "title": "山行即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "踏破几重云，来寻别墅春。",
      "促装童仆懒，题壁主人嗔。",
      "瘦岭盘山骨，枯藤络树身。",
      "野花长满地，不犯软红尘。"
    ]
  },
  {
    "id": "2e89e42079f652fdbc285007aced6978",
    "title": "送松坡下第调官南归",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "同点龙门额，君先赋式微。",
      "自怜为客久，不忍送人归。",
      "受钺张油幕，行囊富彩衣。",
      "江干回首处，云树两依依。"
    ]
  },
  {
    "id": "2e89e42079f652fd1085b70467620efc",
    "title": "过梨岭作",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山头日正焚，山脚雨纷纷。",
      "石罅疑无地，树身常出云。",
      "神灵香不断，天近路平分。",
      "星斗迫人句，晚唐诗亦云。"
    ]
  },
  {
    "id": "2e89e42079f652fd95165b17c4b062e0",
    "title": "和枯崖山行韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "名山僧占尽，甘作老卢能。",
      "虎豹何堪捋，虬龙尚可登。",
      "吟随双蜡屐，醉倚万年藤。",
      "兴尽未归去，斜阳上塔层。"
    ]
  },
  {
    "id": "2e89e42079f652fd912255e61e9da8ea",
    "title": "与石壁诸友山行分得山字",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "藤萝纡古径，努力共跻攀。",
      "佛屋泉声落，僧窗云影闲。",
      "经残香篆冷，杯短锦囊悭。",
      "兴尽未归去，夕阳犹在山。"
    ]
  },
  {
    "id": "2e89e42079f652fdbeb2285a4447feba",
    "title": "分得台字走笔",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "白云最深处，屐齿破苍苔。",
      "借榻寻僧话，携樽领客来。",
      "禽声喧竹坞，日影过花台。",
      "长啸下山去，犹倾凿落杯。"
    ]
  },
  {
    "id": "2e89e42079f652fd2adf6afdbc290cbd",
    "title": "次周懒窠韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "风月无边际，吟身乐未央。",
      "江湖三寸舌，文字九回肠。",
      "竹伴孤高节，梅熏暗澹香。",
      "笑他蒲柳质，耐得几番霜。"
    ]
  },
  {
    "id": "2e89e42079f652fdfe13da7adaf3e0f8",
    "title": "次懒窠见寄韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "园丁无择种，萧艾杂椒兰。",
      "世俗欠真识，达人当大观。",
      "无弦徒自赏，有铗莫空弹。",
      "独倚西风立，推敲一字难。"
    ]
  },
  {
    "id": "2e89e42079f652fd9a593912825f1336",
    "title": "隐真岩次翁景辅韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山林营小隐，此隐未为真。",
      "遗粟浑闲事，因金却误人。",
      "洞迷归去路，羽化本来身。",
      "后此岩居者，犹言寂寞滨。"
    ]
  },
  {
    "id": "2e89e42079f652fd687d66204045abf8",
    "title": "过山庵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "天地一间屋，心安到处家。",
      "淡中尝世味，吟里足生涯。",
      "煨芋频添炭，烹泉旋品茶。",
      "空山无纸帐，梦不到梅花。"
    ]
  },
  {
    "id": "2e89e42079f652fd761e1283bcaadae0",
    "title": "观蚁",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "饱知膻可慕，来往斗相迎。",
      "忙似人行役，多于雁出征。",
      "数行缘壁去，一半上阶行。",
      "何处堪投宿，相逢细问程。"
    ]
  },
  {
    "id": "2e89e42079f652fd6a20e5f4a099815c",
    "title": "秋夜",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "攲枕卧明月，西风拂帐尘。",
      "病因贫作祟，闲与懒为邻。",
      "意少吟难足，愁多梦不真。",
      "数声窗外竹，恼杀断肠人。"
    ]
  },
  {
    "id": "2e89e42079f652fdad72c2d5931ef602",
    "title": "端砚",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "中书为尚友，铁面迫人寒。",
      "易得乌龙角，难逢紫马肝。",
      "石英能比玉，歙好不如端。",
      "曾记文闱内，蒙君青眼看。"
    ]
  },
  {
    "id": "2e89e42079f652fd544a517cc6642ee6",
    "title": "独倚",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "独倚危楼望，清风动斗牛。",
      "功名两蛮触，身世一蜉蝣。",
      "乐道贫何损，吟诗醉便休。",
      "静中生万感，烧烛看吴钩。"
    ]
  },
  {
    "id": "2e89e42079f652fda6a7fff5252a09a9",
    "title": "久客",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "久作他州客，飘飘若转蓬。",
      "物华秋色里，心事杵声中。",
      "读易因知命，吟诗不讳穷。",
      "遣愁犹未了，一雁叫西风。"
    ]
  },
  {
    "id": "2e89e42079f652fd0f4cbe76e82e01f6",
    "title": "侠客",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "仗剑一长笑，出门游四方。",
      "雄心吞宇宙，侠骨耐风霜。",
      "豺虎须擒攫，狐狸敢颉颃。",
      "大梁二壮士，千古姓名香。"
    ]
  },
  {
    "id": "2e89e42079f652fdc82e04e688eade39",
    "title": "客里",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "客里多风雨，征衣不厌重。",
      "轻车须稳驾，狭路易相逢。",
      "滩浅水声激，山深云气浓。",
      "迎人野花笑，绝色若为容。"
    ]
  },
  {
    "id": "2e89e42079f652fddd46ff15a7a69fec",
    "title": "和颐斋梅花韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "寒谷有春意，南枝向北山。",
      "自经题品后，落在是非间。",
      "林外竹相亚，篱根鹤伴闲。",
      "折来休用插，恐点鬓毛斑。"
    ]
  },
  {
    "id": "2e89e42079f652fd2935f72aa38b9cbd",
    "title": "梅花窠子",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "园丁藏密室，不许雪霜欺。",
      "火气十分燠，春风第一枝。",
      "横斜无定影，屈曲漫趋时。",
      "人力夺天巧，东君未必知。"
    ]
  },
  {
    "id": "2e89e42079f652fd1d9bf6231034829d",
    "title": "落梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "谢娥三弄笛，错恨五更风。",
      "树老馀香少，花残瘦影空。",
      "深堆和靖墓，浅点寿阳宫。",
      "结果重来此，方知造化工。"
    ]
  },
  {
    "id": "2e89e42079f652fd9cc491ea01644de3",
    "title": "钱塘江待潮",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "潮至千艘动，涛喧万鼓鸣。",
      "江翻晴雪卷，海涨石塘平。",
      "帆影林端见，波光屋上明。",
      "青山自吴越，相峙两含情。"
    ]
  },
  {
    "id": "2e89e42079f652fd1aa7e20963bee5d6",
    "title": "雨中有怀",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一天风雨暗，楼外失青峦。",
      "枕簟三更梦，襟怀六月寒。",
      "酒船知独载，诗卷为谁删。",
      "咫尺松湾路，思君欲见难。"
    ]
  },
  {
    "id": "2e89e42079f652fd0c4fbf961d413146",
    "title": "哭墓",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "拜亲亲不待，事事与心违。",
      "万里有归日，九泉无见时。",
      "愁生新绿绶，泪满旧斑衣。",
      "从此白云断，何当慰所思。"
    ]
  },
  {
    "id": "2e89e42079f652fd443677a9af0849fa",
    "title": "题村居壁",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "何处村居好，山边况水边。",
      "数间茅屋下，一带槿篱前。",
      "绕舍千竿竹，传家二顷田。",
      "但求安乐法，不必问流年。"
    ]
  },
  {
    "id": "2e89e42079f652fd902a3ab5a1c0e303",
    "title": "书怀",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "贫居无外事，图得念头清。",
      "冷眼观时政，平心阅世情。",
      "好花临水种，瘦竹傍墙生。",
      "自足供幽致，何须隐姓名。"
    ]
  },
  {
    "id": "2e89e42079f652fd35cdd850b6c15175",
    "title": "世途",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "世途犹炙热，一雨便成秋。",
      "长啸风生腋，孤吟人倚楼。",
      "生涯付杯酒，清梦绕鱼舟。",
      "壮士悲何事，湖山忆旧游。"
    ]
  },
  {
    "id": "2e89e42079f652fdfa4829aaf9513228",
    "title": "将乐县",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "石径盘千折，林枫大十围。",
      "山如昌化县，水似弋阳溪。",
      "楼阁层层画，田园种种宜。",
      "惜非乡国远，有意卜幽栖。"
    ]
  },
  {
    "id": "2e89e42079f652fd047573c6a0c15bd1",
    "title": "赋玳瑁鱼",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "海灵如许巧，龟贝点成纹。",
      "背负十三卦，旁分四六文。",
      "壳中藏勺水，身后管梳云。",
      "贵介诸公蜕，何因得似君。"
    ]
  },
  {
    "id": "2e89e42079f652fd32964cb0aa1ccc0a",
    "title": "雪晴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "云解雪初晴，青山依旧青。",
      "水涵霜夜月，梅落晓天星。",
      "造物无今古，人生几醉醒。",
      "倚楼吟未足，更上武林亭。"
    ]
  },
  {
    "id": "2e89e42079f652fdb3e574f470ff8626",
    "title": "怀钱塘旧居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "钱塘漂泊久，别后梦连宵。",
      "忽听滩头水，犹疑江上潮。",
      "暗尘侵竹简，夜雨洗芭蕉。",
      "料得苏堤路，西风犯柳条。"
    ]
  },
  {
    "id": "2e89e42079f652fd054ca96cd7e031de",
    "title": "西溪即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "柴门斜对水，一径锁松萝。",
      "积雨溪流急，闲云山占多。",
      "村庄留客饭，樵父教儿歌。",
      "听得田间语，安排收晚禾。"
    ]
  },
  {
    "id": "2e89e42079f652fd51753a9a48d4f848",
    "title": "忆昔",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "忆昔岁云暮，狂吟天一涯。",
      "江湖聊寄迹，时节最思家。",
      "有担空行李，无盘可颂花。",
      "寒梅带香味，相伴守年华。"
    ]
  },
  {
    "id": "2e89e42079f652fdc80204d4c76b62d2",
    "title": "题水竹居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "云根无觅处，藏在此山阿。",
      "地僻尘缘少，心清诗料多。",
      "竹虚元有节，水止故无波。",
      "甚欲投簪去，同君住薜萝。"
    ]
  },
  {
    "id": "2e89e42079f652fd87f48620bc092837",
    "title": "夜行口占",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "夜程多晦昧，举步要分明。",
      "肯以中途废，须寻直道行。",
      "心灯长不烬，眼镜自然清。",
      "白昼昏迷者，荆榛满路生。"
    ]
  },
  {
    "id": "2e89e42079f652fdf50865850faa7596",
    "title": "病后呈芸居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "病骨清于鹤，临风直欲飞。",
      "闲多酬病债，吟苦费心机。",
      "带缓腰围减，囊空药裹稀。",
      "未能全谢客，扶杖扫林扉。"
    ]
  },
  {
    "id": "2e89e42079f652fd3286d31d9294ee77",
    "title": "腰痛",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "门前齐雪立，因被病相魔。",
      "堪佩金鱼否，能悬宝剑么。",
      "折非陶令懒，瘦似沈郎多。",
      "已办扬州鹤，其如十万何。"
    ]
  },
  {
    "id": "2e89e42079f652fda21bf3d5a0ef5f7d",
    "title": "与社友定花朝之约",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "花朝曾有约，来此定诗盟。",
      "隐几江湖梦，闭门风雨情。",
      "身名千载共，心事一般清。",
      "且尽吟樽乐，徂徕不用赓。"
    ]
  },
  {
    "id": "2e89e42079f652fd0e24c79abb6ba77d",
    "title": "桃源图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "桃源分二种，半在此源栽。",
      "向为逃秦去，今还归赵来。",
      "山川犹古昔，人物不尘埃。",
      "刘阮何为者，无言空自回。"
    ]
  },
  {
    "id": "2e89e42079f652fdbbb7735bacdb1b09",
    "title": "题叶石轩学僧寮",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "静坐求心印，传经续祖灯。",
      "因吟呈佛句，方悟在家僧。",
      "芸叶熏薝卜，枝辞剪葛藤。",
      "自从骂师后，无话可参承。"
    ]
  },
  {
    "id": "2e89e42079f652fddd14e473949909b7",
    "title": "高阳山远眺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "龙寻多伟观，立马少徘徊。",
      "地僻风埃少，天成图画开。",
      "仅留官驿在，无复酒徒来。",
      "一雁长空去，凭高叫不回。"
    ]
  },
  {
    "id": "2e89e42079f652fd990c05f213674eeb",
    "title": "金陵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "龙虎犹盘踞，前头白鹭洲。",
      "为今形胜地，往昔帝王州。",
      "人物金陵古，风烟玉树秋。",
      "六朝罗绮迹，分付大江流。"
    ]
  },
  {
    "id": "2e89e42079f652fd990c05f22d73a3ef",
    "title": "金陵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "掩目新亭路，人言似洛阳。",
      "山河多改变，今古几兴亡。",
      "有观空鳷鹊，无台栖凤凰。",
      "当年足歌舞，不拟是偏方。"
    ]
  },
  {
    "id": "2e89e42079f652fd49bf366726914bd9",
    "title": "南浦",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "修途无好况，满面受风埃。",
      "见说山穷处，曾经水患来。",
      "溪桥横独木，田野长荒莱。",
      "薄暮投孤馆，寒猿声更哀。"
    ]
  },
  {
    "id": "2e89e42079f652fd9b18af61de62a6f2",
    "title": "次烟浦即事韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "吟帆归路远，花雨落纷纷。",
      "鹭过山加点，鸥飞水破纹。",
      "淡烟依古树，残照下空坟。",
      "未见巫阳面，高塘韵漫分。"
    ]
  },
  {
    "id": "2e89e42079f652fd913565676577d79f",
    "title": "观棋闻近事有感",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "盘中无活路，败局几番新。",
      "好著输前辈，危机逊后人。",
      "静边闲袖手，穷处巧翻身。",
      "黑白无分别，归欤当自陈。"
    ]
  },
  {
    "id": "2e89e42079f652fdde7077bd6b686896",
    "title": "仙霞岭",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "未了江湖债，风霜鬓欲华。",
      "吟身长是客，旅舍不如家。",
      "山色笼晴昼，湍声漱浅沙。",
      "不因缰锁絷，来此老烟霞。"
    ]
  },
  {
    "id": "2e89e42079f652fd631e9b303a6efd1a",
    "title": "九日",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "客中逢九日，此日倍思家。",
      "野店刍无味，疏篱菊未花。",
      "龙山孤节物，雁影各天涯。",
      "一路看秋色，微吟解叹嗟。"
    ]
  },
  {
    "id": "2e89e42079f652fd2a78bec19bcb3088",
    "title": "离家",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "大笑出门去，江湖天地宽。",
      "耐贫为客易，生计靠诗难。",
      "日月双车毂，功名百丈竿。",
      "上林有嘉树，且择一枝安。"
    ]
  },
  {
    "id": "2e89e42079f652fd83270b21fbc0bc43",
    "title": "小吴园",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "临水开门径，关防俗子来。",
      "竹添当户笋，梅老靠墙枝。",
      "岚气侵衣袂，湖光媚酒卮。",
      "主人全谢客，时遣鹤相随。"
    ]
  },
  {
    "id": "2e89e42079f652fdc489347a61002597",
    "title": "集芳园",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "园丁严锁钥，不许俗人看。",
      "梅落黄金弹，荷开碧玉盘。",
      "小舟维柳外，青磬出林端。",
      "猿鹤不相识，行吟独倚栏。"
    ]
  },
  {
    "id": "2e89e42079f652fd27be7b70455d9710",
    "title": "元日",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "元日复元日，吟边阅岁华。",
      "浅斟浮柏叶，清坐对梅花。",
      "人事年年改，生涯步步差。",
      "诗情无厚薄，春意又萌芽。"
    ]
  },
  {
    "id": "2e89e42079f652fd58ae8a2105bb7a85",
    "title": "无尘殿",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "劫灰飞不到，人迹少曾来。",
      "浪说珊瑚树，空涵玉镜台。",
      "洞虚风度竹，泉冷石无苔。",
      "汩汩樊笼者，何因避世埃。"
    ]
  },
  {
    "id": "2e89e42079f652fdc9164dc83920c75a",
    "title": "春晚游蒋园次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "挽住斜阳脚，殷勤向小园。",
      "柳眠犹学舞，花笑独无言。",
      "自拟湖山景，亲承雨露恩。",
      "只愁人散后，腐草点苔痕。"
    ]
  },
  {
    "id": "2e89e42079f652fd70cc76ea259b5213",
    "title": "问陈禹锡太博病",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "脉虚非别症，身坐蠹鱼痴。",
      "造物不青眼，江湖此白眉。",
      "近年书不至，远宦梦相随。",
      "遣病无他嘱，加餐诵杜诗。"
    ]
  },
  {
    "id": "2e89e42079f652fd9f9cf2f61a6d2a99",
    "title": "病后",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "病发凋零后，朱颜似旧无。",
      "愁多诗债减，贫剧故交疏。",
      "风挟砧声急，云拖雁影孤。",
      "夜来长不寐，攲枕看方书。"
    ]
  },
  {
    "id": "2e89e42079f652fd2883a309ff1b18e7",
    "title": "哭芸居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "锦囊方络绎，忽报殒吟身。",
      "泉壤悲千古，江湖少一人。",
      "病怀诗眷属，医欠药君臣。",
      "脂岭西风急，兴思暗怆神。"
    ]
  },
  {
    "id": "2e89e42079f652fd6e93e906f89834e1",
    "title": "元日次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "才书元旦帖，清事绕吟身。",
      "杖履堪行乐，箪瓢不似贫。",
      "灯花天外喜，池草梦中春。",
      "强饮酴酥酒，陶陶太古民。"
    ]
  },
  {
    "id": "2e89e42079f652fdfb17d6bef3f4ebbf",
    "title": "浴温泉",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万水皆清冷，温泉独尔奇。",
      "硫黄闻俗论，礜石见唐诗。",
      "鸥鹭何曾下，鱼龙定不知。",
      "无人发根本，空使世常疑。"
    ]
  },
  {
    "id": "2e89e42079f652fd9cb9c0a263a3d482",
    "title": "和梅臞瀑布韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "银河清夜决，一派落岩前。",
      "雷激惊龙蛰，霜飞冷鹤眠。",
      "醉乡思入圣，吟骨欲登仙。",
      "世路风波恶，山中别有天。"
    ]
  },
  {
    "id": "2e89e42079f652fde78a1d48688f7949",
    "title": "倚楼",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "楼高天一握，山入白云根。",
      "寺在牛鸣地，人行犬吠村。",
      "晴窗薰野马，寒木下孤猿。",
      "吟罢月初上，诗僧来扣门。"
    ]
  },
  {
    "id": "2e89e42079f652fd540dd187847fa276",
    "title": "寄梅臞",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "别去忽经旬，春风阅二分。",
      "几番吟对雨，独自暗思君。",
      "客里加频病，愁边骇近闻。",
      "倚栏商不得，心目乱于云。"
    ]
  },
  {
    "id": "2e89e42079f652fdb972836833a4b475",
    "title": "寄黄云心",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "竹屋少行迹，闭门春昼长。",
      "天时半晴湿，人意共炎凉。",
      "苔藓侵阶绿，荼蘼压架香。",
      "冥搜寻杖履，不为看花忙。"
    ]
  },
  {
    "id": "2e89e42079f652fd0d9ead167197691c",
    "title": "静中",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "静中天地阔，岁月听悠悠。",
      "往事浑如梦，长江不尽流。",
      "蛩吟似怀古，雁阵去防秋。",
      "习得看山癖，终朝懒下楼。"
    ]
  },
  {
    "id": "2e89e42079f652fd5d13afe07a383be0",
    "title": "身事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "身事未如意，眉头不暇攒。",
      "青衫笑官冷，白屋带儒酸。",
      "癖性生来澹，中年贫最安。",
      "不为温饱计，尽可耐饥寒。"
    ]
  },
  {
    "id": "2e89e42079f652fdd3cd7ac1b0d83bef",
    "title": "次韵抱拙即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一啸立东皋，轻寒侵二毛。",
      "晓光浮野草，春色染夭桃。",
      "有水池添满，无云山更高。",
      "清源何日约，扫石共歌骚。"
    ]
  },
  {
    "id": "2e89e42079f652fddb4445d4706d60c8",
    "title": "次韵琛庭即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "吏尘飞不到，官况尽凄凉。",
      "实货归周府，虚名属晋堂。",
      "日移槐影转，风细荔花香。",
      "若问公私事，闲蛙话最长。"
    ]
  },
  {
    "id": "2e89e42079f652fda5cf75d50bc6c129",
    "title": "一第",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "六年收一第，不特为荣身。",
      "殿下拜明主，堂前有老亲。",
      "衣冠新进士，湖海旧诗人。",
      "误入功名网，归来负钓纶。"
    ]
  },
  {
    "id": "2e89e42079f652fd4d642041dc1eeffe",
    "title": "喜郭吉甫擢第调尉八柱还里",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一第全家待，君今衣锦归。",
      "折来新月桂，忘却故山薇。",
      "禄近鸂呈瑞，官清马不肥。",
      "海门西去路，归鸟故飞飞。"
    ]
  },
  {
    "id": "2e89e42079f652fd0e8222be7f5978e3",
    "title": "试剑石",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "青蛇生胆气，袖过洞庭湖。",
      "既有虎堪刺，岂无龙可屠。",
      "铁山何用碎，崖石至今枯。",
      "欲断楼兰首，能安砥砺欤。"
    ]
  },
  {
    "id": "2e89e42079f652fd5567978c35f48db0",
    "title": "法山寺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "距城无数里，乃有此名山。",
      "海近云常漫，林深风易寒。",
      "斋馀飞鸟下，定后野僧闲。",
      "一宿何曾觉，翩然又起单。"
    ]
  },
  {
    "id": "2e89e42079f652fdd676c5d103f48ddb",
    "title": "次法石寺即事韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "近郊来往熟，驯犬向人迎。",
      "半是吟将老，何时隐得成。",
      "月明山景合，潮落海痕生。",
      "归路霜钟外，微闻三数声。"
    ]
  },
  {
    "id": "2e89e42079f652fdb76505408213a0c1",
    "title": "清吟寺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "高僧曾住此，长对佛炉吟。",
      "萧寺有兴废，清名无古今。",
      "禅心秋水莹，灯影石坛深。",
      "不见鬼神泣，空闻钟磬音。"
    ]
  },
  {
    "id": "2e89e42079f652fd1e1899b9544601aa",
    "title": "废寺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "钟鼓萧条久，谁从此地来。",
      "僧房无户牖，佛面有尘埃。",
      "碑断眠荒草，廊空长绿苔。",
      "鸺鹠并蝙蝠，时或此徘徊。"
    ]
  },
  {
    "id": "2e89e42079f652fdda7dafdd8f6acc92",
    "title": "得阙越州冷掾",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "寒毡才入手，便动帝乡心。",
      "千古兰亭在，三年芹水深。",
      "文排昆体作，诗对越人吟。",
      "自得高山趣，何当遇赏音。"
    ]
  },
  {
    "id": "2e89e42079f652fd51ba904369d3aa80",
    "title": "颐斋联日有事于琛亭赋诗聊为解嘲",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "诗人有公事，日日走琛亭。",
      "紫翠和衣重，香尘满面生。",
      "蚌还江月湿，龙起浪云腥。",
      "薏苡亦何有，奚囊澈底清。"
    ]
  },
  {
    "id": "2e89e42079f652fd96fb2d430a1e867a",
    "title": "次云心韵赠臞仙",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "清修如野鹤，心性在云间。",
      "蔬食从来瘦，林居耐得闲。",
      "炉分真造化，梦绕旧乡关。",
      "汩汩尘樊者，闻风想厚颜。"
    ]
  },
  {
    "id": "2e89e42079f652fd170ba0ab1df4ed49",
    "title": "送季同归龙泉",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "天寒犹客路，行李况担书。",
      "唤醒江湖梦，归寻水竹居。",
      "词华须近古，剑气欲凌虚。",
      "好趁功名会，言诗特绪馀。"
    ]
  },
  {
    "id": "2e89e42079f652fd67da1e7e16cea977",
    "title": "明发",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "明发占鸡唱，停骖数暝鸦。",
      "半生多在路，十日九怀家。",
      "照水芙蓉色，满园荞麦花。",
      "归田何日是，对客话桑麻。"
    ]
  },
  {
    "id": "2e89e42079f652fd9c6e84ad718c3cf3",
    "title": "题黄耑玉寒瘦稿",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "几回吟杰句，破砚几遭焚。",
      "古道不复作，唐风犹可闻。",
      "寒于梅傲雪，瘦似竹侵云。",
      "近世无郊岛，诗人数到君。"
    ]
  },
  {
    "id": "2e89e42079f652fdf2e8fb6b0fd127ff",
    "title": "山行观紫云洞",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "浪游知几载，久不到山巅。",
      "泉石曾留意，烟霞未有缘。",
      "松阴长匝地，塔颖欲钻天。",
      "待洗尘埃脚，重来访紫仙。"
    ]
  },
  {
    "id": "2e89e42079f652fddb7ed0665ae9f52e",
    "title": "嘲赴缘僧道",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "身在尘缘外，如何更趁缘。",
      "僧堂清富贵，道院小神仙。",
      "饭饱休持钵，丹成莫卖钱。",
      "但能了生死，何必问苍天。"
    ]
  },
  {
    "id": "2e89e42079f652fd3454ccb3d614c00a",
    "title": "山庵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "蒲团清夜话，吟鬓任鬅鬙。",
      "瀹茗迟留客，焚香静对僧。",
      "岚蒸侵砚版，月冷逼禅灯。",
      "万籁俱岑寂，呼童亦不应。"
    ]
  },
  {
    "id": "2e89e42079f652fda381d3d9e406d459",
    "title": "送傅明府之南安",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "抚字及催科，三年鬓已皤。",
      "公心如日月，浮议任风波。",
      "父老颦眉说，儿童拍掌歌。",
      "归装无一物，空有绿旗多。"
    ]
  },
  {
    "id": "2e89e42079f652fd7fce12896d0d91bf",
    "title": "车",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "五峰天外立，驴脚惯经过。",
      "十载身萍梗，今朝面薜萝。",
      "云低山色暗，风急树声多。",
      "蜡屐何时办，来听樵子歌。"
    ]
  },
  {
    "id": "2e89e42079f652fd5e6c5d4009bc0b46",
    "title": "送赵明叔分教潮阳",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "昌黎遗俗在，兴教更烦君。",
      "地产无名木，春生半水芹。",
      "诗歌麟趾化，笔补鳄鱼文。",
      "莫厌官毡冷，相期粉省芸。"
    ]
  },
  {
    "id": "2e89e42079f652fd672b68dfc1ec6a24",
    "title": "送梅臞三山",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "曾共梅花约，论心到岁寒。",
      "如何倾别酒，独自上吟鞍。",
      "药裹留馀剂，诗囊有近刊。",
      "怀人眇云际，频展墨龙看。"
    ]
  },
  {
    "id": "2e89e42079f652fd24e6fdcd43320ab8",
    "title": "自笑",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "自笑谋生拙，多应涉世疏。",
      "为贫趋斗禄，因病试方书。",
      "榕叶寒侵户，梅花深结庐。",
      "焚香坐清夜，吟到晓钟初。"
    ]
  },
  {
    "id": "2e89e42079f652fdb8e81fe616e7873d",
    "title": "倚栏",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "倚栏商好句，云散海山青。",
      "风急天无恙，人惊心地灵。",
      "潮头迎日月，帆片落沧溟。",
      "夜静涛声息，龙吟得细听。"
    ]
  },
  {
    "id": "2e89e42079f652fd80d3a764fbc99fc6",
    "title": "薄游",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "薄游归较晚，清气满丘园。",
      "鸦噪盘林影，蛩声咽草根。",
      "吟肠思茗碗，醉眼迫冰盆。",
      "心迹两忘处，难同俗子论。"
    ]
  },
  {
    "id": "2e89e42079f652fd24a7b71b3d4a351c",
    "title": "哀黄鸟",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "怜君金缕衣，失脚蹈危机。",
      "自是我心恻，非关物命微。",
      "引雏谁共食，求友便忘归。",
      "送汝入幽谷，惊魂何处飞。"
    ]
  },
  {
    "id": "2e89e42079f652fd4ec88a2ee893157f",
    "title": "题崇福寺青山阁",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "禅馀无一事，冷面看青山。",
      "明月几时有，白云终日闲。",
      "地虚尘不到，天远手难攀。",
      "直下看人境，纷纷醉梦间。"
    ]
  },
  {
    "id": "2e89e42079f652fd5a1a21435f3290b4",
    "title": "为源上人题宝叶",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "宝莲千万叶，叶叶是如来。",
      "净土社中得，无波水上栽。",
      "根头藏舍利，香气避尘埃。",
      "移向松湾去，山花不敢开。"
    ]
  },
  {
    "id": "2e89e42079f652fd3046fcc10405c996",
    "title": "寒食",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "初过一百五，园林正好看。",
      "梨花未全秃，梅子带微酸。",
      "近世烟初禁，何人食肯寒。",
      "东风犹作恶，谁念客衣单。"
    ]
  },
  {
    "id": "2e89e42079f652fd74d54875f52a20c1",
    "title": "不饮",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "之子青州裔，生来契分疏。",
      "难从将进酒，屡下绝交书。",
      "瓮面空浮蚁，樽前但取鱼。",
      "任他贤与圣，清浊不关渠。"
    ]
  },
  {
    "id": "2e89e42079f652fdedd382b2dfc670ed",
    "title": "春晚山茶花数朵艳甚",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万红雕落尽，留住隔年花。",
      "独艳迎人笑，残妆带雨斜。",
      "物情无老少，春意自繁华。",
      "颜色休相妒，风流别一家。"
    ]
  },
  {
    "id": "2e89e42079f652fd74ca93780b9e43d5",
    "title": "题清泉院",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "孤僧如槁木，住处远人烟。",
      "山有千年寺，名因一派泉。",
      "堂虚遗像暗，壁败野藤穿。",
      "法座空尘积，无人来叩禅。"
    ]
  },
  {
    "id": "2e89e42079f652fd13f485e10ada0a8c",
    "title": "题通妙亭柱",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "小亭存古意，雅称道家风。",
      "池水鸭头绿，山茶鹤顶红。",
      "内丹还九转，法鼓叩三通。",
      "若问希夷事，檐铃语未终。"
    ]
  },
  {
    "id": "2e89e42079f652fdb4f4d206757f6dc9",
    "title": "游紫泽观",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "地偏尘不到，俗客可曾来。",
      "写帖云侵砚，朝真风满台。",
      "兰荒根有蠹，梅古树生苔。",
      "莫论还丹诀，金炉久已灰。"
    ]
  },
  {
    "id": "2e89e42079f652fd75f3807ebf90ccef",
    "title": "虹桥",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "才过虹桥渡，漫山皆紫泥。",
      "鸥边秋水落，牛背夕阳低。",
      "酒向污樽饮，诗从板壁题。",
      "江郎在何许，灵石与天齐。"
    ]
  },
  {
    "id": "2e89e42079f652fd40eb97bb685cbb3b",
    "title": "山中",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "世情纷醉梦，抱独入山林。",
      "有竹堪医俗，无弦谁赏音。",
      "松萝青嶂合，鸡犬白云深。",
      "未必幽居者，能赓梁甫吟。"
    ]
  },
  {
    "id": "2e89e42079f652fd5536b68d4153c8cf",
    "title": "尤溪山中",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山中寒意足，自笑索裘迟。",
      "野店鸡声饭，颓垣鸦字诗。",
      "雨馀松径滑，溪涨板桥危。",
      "问讯恬轩老，乡邻总不知。"
    ]
  },
  {
    "id": "2e89e42079f652fd230582015739baa9",
    "title": "柬萧芸庄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "十载江湖梦，鸿飞不到君。",
      "近闻吟思苦，半为宦情分。",
      "往事随流水，怀人看暮云。",
      "相逢又相别，安得细论文。"
    ]
  },
  {
    "id": "2e89e42079f652fd237bcd9e18700aa0",
    "title": "舟中即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "携家驱宦牒，短棹泛桃源。",
      "人语联篷屋，渔歌隔水村。",
      "云归千嶂合，雨过一江浑。",
      "为爱招提近，缆船杨柳根。"
    ]
  },
  {
    "id": "2e89e42079f652fdc6ce8d88148ea817",
    "title": "舟中归兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "舟胶回短棹，岸曲抱溪斜。",
      "香篆迷烟草，灯光闪浪花。",
      "归心随舴艋，遗响托琵琶。",
      "明月如留客，犹笼浅渡沙。"
    ]
  },
  {
    "id": "2e89e42079f652fd50b1ea9a77ff1a34",
    "title": "寄舟中诸吟友",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "溪流何太急，画桨去如飞。",
      "诗垒才无敌，愁城醉解围。",
      "日斜帆影亚，风细乐声微。",
      "误入桃源去，月明犹未归。"
    ]
  },
  {
    "id": "2e89e42079f652fd6a3e9c68f146abdf",
    "title": "观江郎石",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "江郎何日化，千古镇长青。",
      "乍见人疑怪，多应地有灵。",
      "世间无此石，天上应何星。",
      "海外蓬莱岛，犹疑在杳冥。"
    ]
  },
  {
    "id": "2e89e42079f652fd5d0a8874949f2629",
    "title": "桐江舟中",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "推篷纳山色，愁坐对黄昏。",
      "雨过天无翳，舟行水有痕。",
      "钟声来远寺，犬吠隔烟村。",
      "柳下渔人屋，收罾早闭门。"
    ]
  },
  {
    "id": "2e89e42079f652fdaadf5c3fe36f84a0",
    "title": "延平舟中",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "双桨去夷犹，延平津上州。",
      "英雄三尺剑，今古一潭秋。",
      "市近人争渡，山回水急流。",
      "前头风浪恶，莫放钓鱼舟。"
    ]
  },
  {
    "id": "2e89e42079f652fde97de649ada14878",
    "title": "送罗去华",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "江湖如许阔，无地著诗流。",
      "难觅青精饭，空回明月舟。",
      "分甘贫国士，莫谒富民侯。",
      "随处风波恶，无鱼可上钩。"
    ]
  },
  {
    "id": "2e89e42079f652fd129a94edc0e44cc3",
    "title": "夜饮颐斋以灯前细雨檐花落为韵分得前字又得花字赋二首其一",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "春去如惜别，泪雨滴檐前。",
      "酒病思卢橘，吟魂逐杜鹃。",
      "堂虚香穗直，风定烛花圆。",
      "万籁沈清夜，瓦沟闻落泉。"
    ]
  },
  {
    "id": "2e89e42079f652fda5af5b692979dfb0",
    "title": "山村即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "春风无厚薄，随分到山村。",
      "歌吹行南陌，秋千出短垣。",
      "稻田喧鸟雀，社鼓赛鸡豚。",
      "何事条桑月，人家紧闭门。"
    ]
  },
  {
    "id": "2e89e42079f652fd99699b77ca89079d",
    "title": "思故乡",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "随龙南渡后，五世作泉人。",
      "仅识传家谱，空馀报国身。",
      "中原无马迹，钜野隔边尘。",
      "北定知何日，归期未有因。"
    ]
  },
  {
    "id": "2e89e42079f652fd7c8eca17c8b94630",
    "title": "颐斋再作催梅诗次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "但是南枝尽向阳，凝寒未许暗传香。",
      "水边疏影空浮月，岭外孤根浅带霜。",
      "北帝无因全漏泄，东君何事巧遮藏。",
      "好将羯鼓花前报，莫待狂风破麝囊。"
    ]
  },
  {
    "id": "2e89e42079f652fdf729f1c427a518e2",
    "title": "送李茂先去国",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "榻前一疏犯龙颜，身在危疑进退间。",
      "自是直言难见售，却于大义颇相关。",
      "孤忠力为朝廷计，众望公归台省班。",
      "毕竟名高人所忌，且移别眼看青山。"
    ]
  },
  {
    "id": "2e89e42079f652fdf95a9e2721d4c4f9",
    "title": "严子陵钓台",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "聘币凡三到水涯，东都莫是欠人才。",
      "当时若使无新室，此地安知有钓台。",
      "鱼水相忘身外乐，羊裘曾卧禁中来。",
      "桐江一派清如昨，千古高风挽不回。"
    ]
  },
  {
    "id": "2e89e42079f652fdba3409a41e5ffdc8",
    "title": "卧听",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "卧听芭蕉卷雨声，熟梅天气半阴晴。",
      "几年不作云山梦，特地来寻泉石盟。",
      "竹杖芒鞋方得意，桃笙葵扇又关情。",
      "清和时节如寒食，昨日街头人卖饧。"
    ]
  },
  {
    "id": "2e89e42079f652fdd5f3e3a5a4e46421",
    "title": "次韵山居",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "夕阳漏影射疏林，三两人家桑柘阴。",
      "鹘过拶开归鸟路，钟敲撞碎野猿心。",
      "常因境胜甘忘食，不为家贫辄废吟。",
      "说与门前樵牧者，日间过此可相寻。"
    ]
  },
  {
    "id": "2e89e42079f652fd3ee6a745e5262758",
    "title": "送后村去国二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "人言责备过春秋，笑出修门肯怨尤。",
      "去国早知如许急，劝君何事莫来休。",
      "是非不信无公论，胜负常关第一筹。",
      "史笔未青先结局，天刑人祸免推求。"
    ]
  },
  {
    "id": "2e89e42079f652fd3ee6a7459c2c9e72",
    "title": "送后村去国二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "累疏笺天乞挂冠，此时便合整归鞍。",
      "玉音不许难轻去，局面那知竟未安。",
      "但得中朝常有道，何妨右史左迁官。",
      "此行不被梅花累，把作寻常物外看。"
    ]
  },
  {
    "id": "2e89e42079f652fd8f8585c9d7c4c6f1",
    "title": "寄吴警斋",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "去国翩翩又许时，爱君何日不攒眉。",
      "二贤出处分明甚，四谏声名今似之。",
      "朝奏一封排佞疏，暮收千首饯行诗。",
      "山林若问朝廷事，宝剑年来正倒持。"
    ]
  },
  {
    "id": "2e89e42079f652fd8f8585c9d6b2dd57",
    "title": "寄吴警斋",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "豸冠风采动簪绅，天子如何不得臣。",
      "去后赤心常体国，从前冷语颇冰人。",
      "好官尽属时贤做，近事看来局面新。",
      "轮辙深依梅竹下，一僮一鹤伴吟身。"
    ]
  },
  {
    "id": "2e89e42079f652fd13f10008388d0c68",
    "title": "九月八日寄懒窠",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "转盼重阳在眼前，客中岁月浪推迁。",
      "云飞千里家何处，雁过一声秋满天。",
      "节近最关萱草梦，囊空犹欠菊花钱。",
      "瞑心九日山头路，虽不登高亦惘然。"
    ]
  },
  {
    "id": "2e89e42079f652fd2cd9c8140cb5da31",
    "title": "寄默庵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "剩得吟身漫浪游，机心犹在莫盟鸥。",
      "一枰棋里乾坤大，九节筇边岁月流。",
      "涉世间关如履险，忧时感慨似悲秋。",
      "但营二顷闲田地，却笑区区万户侯。"
    ]
  },
  {
    "id": "2e89e42079f652fd0668c6f1a1feb257",
    "title": "寄松坡",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "别去京华又一霜，怀人心事暮云长。",
      "高楼不见青山面，明月偏来照屋梁。",
      "湖海最深难久驻，乾坤许大任行藏。",
      "书生空抱忧时愤，何日与君同较量。"
    ]
  },
  {
    "id": "2e89e42079f652fda7cb61628c473a20",
    "title": "寄适安",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "别来不作故人书，堪笑痴翁懒有馀。",
      "世路每于平处险，交情多是密中疏。",
      "梅花至老香犹在，竹节虽高心本虚。",
      "门对青山无一事，便教草长不须锄。"
    ]
  },
  {
    "id": "2e89e42079f652fd8ec9602b04e41d8e",
    "title": "和丘君就见寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "曾坐当年阮籍途，功成何敢叹桑榆。",
      "嚼来世味十分淡，吟得诗肠一半枯。",
      "向日有书干北阙，只今无梦到西湖。",
      "访君欲话前头事，怕被秋风吹病躯。"
    ]
  },
  {
    "id": "2e89e42079f652fde4f14817ba1008f1",
    "title": "寄顺适",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "标格因诗总不群，眼前馀子漫纷纷。",
      "江头社里新知己，文字行间旧识君。",
      "心事正须豪杰道，吟声莫遣鬼神闻。",
      "岁寒消得梅花伴，肯共扁舟载白云。"
    ]
  },
  {
    "id": "2e89e42079f652fd404e45bf2b772df7",
    "title": "寄沈迂叟",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "雁飞不到瘴江边，别去而今又一年。",
      "放下客愁非为酒，抬高诗价莫论钱。",
      "从来富贵皆尤物，休把行藏问老天。",
      "世味料君如嚼蜡，白云堆里且安眠。"
    ]
  },
  {
    "id": "2e89e42079f652fd76fd934fba4244be",
    "title": "寄姚省斋",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "笑俯修栏一欠伸，年来踪迹尚埃尘。",
      "几曾只字商量酒，强把篇诗料理春。",
      "风雨无情莺口噤，江山有恨柳眉颦。",
      "不知桃李成阴未，我欲行吟避醉人。"
    ]
  },
  {
    "id": "2e89e42079f652fd06dcd11ff33500e5",
    "title": "寄李适安",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "懒踏门前没马尘，适安亭上坐吟身。",
      "殷勤风月一樽酒，斟酌湖山十里春。",
      "柳叶未舒先妩媚，梅花虽老更精神。",
      "白鸥似会冥搜意，来往忘机欲傍人。"
    ]
  },
  {
    "id": "2e89e42079f652fdbda2c5fdddf82e3c",
    "title": "寄李希膺二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "醉倚危栏望海鲸，乍看潮落又潮生。",
      "眼中世界粟来大，身外乾坤叶样轻。",
      "鸥鹭行藏无俗迹，鱼龙变化讵虚声。",
      "冥搜误入蛮烟去，只恐梅花句未清。"
    ]
  },
  {
    "id": "2e89e42079f652fdbda2c5fd35dabc04",
    "title": "寄李希膺二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "绿玉樽前笑语嬉，青灯影里坐弹棋。",
      "交情又属后来者，乐事何如初见时。",
      "山寺论文辞太苦，海楼握手句尤奇。",
      "岁寒不见梅花面，辜负暗香疏影诗。"
    ]
  },
  {
    "id": "2e89e42079f652fd0424567060ff0445",
    "title": "次秀野使君见寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "分阃南来征弗庭，荐贤须到李阳冰。",
      "不从沙漠去投笔，便向云山学负苓。",
      "铃阁只今增玺绶，路车何日饰钩膺。",
      "匣中古剑牢收拾，下取须防有六丁。"
    ]
  },
  {
    "id": "2e89e42079f652fd08d83d431fed7d80",
    "title": "寄戴石屏",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "子入天台我入闽，归来又见六番春。",
      "雁书乏便通安道，鹤颈长延望叔伦。",
      "吃药未逢医国手，听琴谁见赏音人。",
      "年来屡作江湖梦，细嚼君诗当问津。"
    ]
  },
  {
    "id": "2e89e42079f652fdedc4252bb6f94cf6",
    "title": "寄赵西岩",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "自分男儿未著鞭，龙驹伏枥更多年。",
      "张仪舌在堪谋国，阮籍途穷只问天。",
      "弹铗空歌云梦句，焚香静读楚骚篇。",
      "吟魂常绕江湖上，莫道闽中无杜鹃。"
    ]
  },
  {
    "id": "2e89e42079f652fd3ef7b6476c638fa1",
    "title": "送谢刑部使君赴召",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "擿奸方喜俗无哗，一札飞来墨敕斜。",
      "职业已升金掌贵，吏民空拥彩旗遮。",
      "绛车趣召二千石，舆颂欢传十万家。",
      "桃李竞随春脚去，仅留遗爱在桐花。"
    ]
  },
  {
    "id": "2e89e42079f652fd3ef7b6477bcc10d1",
    "title": "送谢刑部使君赴召",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "中和报政二年间，五马朝天不可攀。",
      "南国愿留申伯住，东山催起谢公还。",
      "银钩铁画辉棠荫，玉鉴冰壶照笋斑。",
      "名在御屏推课最，前途重见玺书颁。"
    ]
  },
  {
    "id": "2e89e42079f652fda67f67affa4cc3ac",
    "title": "泛湖晚归式之有诗见寄因次其韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "晚趁归舟醉复醒，一湖烟水淡冥冥。",
      "自怜吟鬓新添白，强学游人去踏青。",
      "足迹未经龙井寺，梦魂常绕冷泉亭。",
      "何时携手同登览，花满乌纱酒满瓶。"
    ]
  },
  {
    "id": "2e89e42079f652fd2d41606ea5371586",
    "title": "蔡司业争公议而去诗以送之",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "此举朝廷系重轻，先生直以去为荣。",
      "但令天下无邪党，不愿吾曹有令名。",
      "模楷昔曾宗李氏，搢绅今尽说阳城。",
      "是非公论从来定，少待前头风浪平。"
    ]
  },
  {
    "id": "2e89e42079f652fddb800e04bce10056",
    "title": "颐斋诗筒急递次韵奉酬",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一日怀人三阅秋，白鸥飞去水悠悠。",
      "江山磨尽古今事，风雨送来天地愁。",
      "蜗喜自沿商隐壁，燕归错认仲宣楼。",
      "笛声只在栏干曲，须向西邻高处求。"
    ]
  },
  {
    "id": "2e89e42079f652fde35523c8e3baa523",
    "title": "再和颐斋见寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "胸怀拍拍贮阳秋，万里江山思远悠。",
      "自笑半生行酒禁，可能一日免诗愁。",
      "图书围里谁分榻，风雨中间独倚楼。",
      "除却知心吾与汝，吟边何事冀旁求。"
    ]
  },
  {
    "id": "2e89e42079f652fd68880e7179e22b82",
    "title": "立春",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "移文火急报花神，好趁阳和去问津。",
      "未转头间犹是腊，一弹指顷便为春。",
      "梅先得志求专宠，柳亦趋时愿效颦。",
      "造化但随人事改，几回妆点几回新。"
    ]
  },
  {
    "id": "2e89e42079f652fdb9844b806243f8fb",
    "title": "泠风阁",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "高阁凌云四望赊，剑城横案俯千家。",
      "乘风列子留行馆，飞舄王乔有别衙。",
      "天女下游箫引凤，仙人来宴枣如瓜。",
      "溪山胜绝非尘世，帆过真疑海上槎。"
    ]
  },
  {
    "id": "2e89e42079f652fd67f632a4ec18015e",
    "title": "西湖怀古",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "水拍平堤欲蘸天，濯缨人在小桥边。",
      "古今尘世知多少，沧海桑田几变迁。",
      "驼巘勋名无竹写，孤山衣钵有梅传。",
      "谁能撰取西湖传，持到玉皇香案前。"
    ]
  },
  {
    "id": "2e89e42079f652fdf7df60048f03ad26",
    "title": "旱湖",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "老天动是一年晴，怪底游人不出城。",
      "湖上几时无好况，堤边近日少吟声。",
      "草深盍放牛羊牧，水涸难寻鸥鹭盟。",
      "但得孤山梅不死，其他风物弗关情。"
    ]
  },
  {
    "id": "2e89e42079f652fd1a3c3eced7ffe546",
    "title": "晚眺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "数点寒鸦过别村，晚来秋色眼中分。",
      "木从阙处留残照，山欲昏时杂乱云。",
      "两岸草深虫语话，一汀沙白鸟耕耘。",
      "林间僧舍知何处，回首钟声远近闻。"
    ]
  },
  {
    "id": "2e89e42079f652fd1a3c3ece11422a5b",
    "title": "晚眺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "几度徘徊对暮天，怀人珍重寄诗篇。",
      "古今上下几千首，天地中间八九椽。",
      "唤醒吟魂归浊酒，移将杰句上华颠。",
      "南来诸老凋零尽，回首斜阳倍黯然。"
    ]
  },
  {
    "id": "2e89e42079f652fd49374971da9e0f35",
    "title": "次赵同叔春雨中韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "焚香清坐话襟期，绝胜孤篷共载时。",
      "晓雨旋添山蕨菜，春风又上海棠枝。",
      "蝶随痴梦飞丹阙，莺带吟声绕墨池。",
      "小待阴晴何日定，不成学圃事樊迟。"
    ]
  },
  {
    "id": "2e89e42079f652fdd431e155a003ce1c",
    "title": "结交叹",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "湖海相逢一笑嬉，纳交如此岂男儿。",
      "论心尽道同兰臭，临事无闻伐木诗。",
      "管鲍虽贫犹忍弃，左羊至死更相知。",
      "岁寒不负松筠约，除却梅花耐久谁。"
    ]
  },
  {
    "id": "2e89e42079f652fd4298a291c518ce3b",
    "title": "冬雨即事寄赵默庵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "梅尚花时便作霖，儿童造化本无心。",
      "保身独鹤归华表，噤口群鸦集禁林。",
      "物态尽随时改变，天公不管世晴阴。",
      "绝怜西北风寒地，万骑屯中雪正深。"
    ]
  },
  {
    "id": "2e89e42079f652fde8e27da976ba4695",
    "title": "春日过西湖",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "百花如锦柳如烟，妆点西湖二月天。",
      "便道过从来四圣，扁舟旖旎访三贤。",
      "钱塘门外苏堤上，丰乐楼前芝寺边。",
      "个里万般俱索价，惟馀风月不论钱。"
    ]
  },
  {
    "id": "2e89e42079f652fd5dacd8ab0e539a5d",
    "title": "九日山拜姜相遗像",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "别驾元来是重臣，穷通不足累其身。",
      "直言悟主成遗恨，劲节如公能几人。",
      "泉泻冢堂垂鹤泪，苔封碑石剥龙鳞。",
      "至今绘像丹青手，难写灵台一点真。"
    ]
  },
  {
    "id": "2e89e42079f652fd64896a90f6f46d61",
    "title": "次梅庄守岁韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "吟边阘茸过年馀，万斛尘襟未扫除。",
      "守岁有人献椒颂，辟邪无术诿桃符。",
      "屠苏不饮防心醉，春帖慵裁欠句书。",
      "说与江湖诸老大，浮生消得几桑榆。"
    ]
  },
  {
    "id": "2e89e42079f652fdd2cfbb16b69d2162",
    "title": "近事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "近事山中总不知，心清常是太平时。",
      "勿于贫后方求药，才得闲来便赋诗。",
      "千里白云劳梦想，一天明月负襟期。",
      "有书堪读梅堪看，绝倒人间富贵痴。"
    ]
  },
  {
    "id": "2e89e42079f652fdb4bca28d3cc5493e",
    "title": "贺林自知兄登第",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "贺客来迟休怪余，新篇准备暮春初。",
      "群儿得志诚逾望，一第于君非有馀。",
      "喜脱平生场屋债，饱看太古圣贤书。",
      "由来天爵无穷乐，人爵虽荣百不如。"
    ]
  },
  {
    "id": "2e89e42079f652fd4536646c6e32ce3a",
    "title": "秀野",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "主人风度不尘埃，幻作东西两洞来。",
      "惟有桑田变陵谷，直从心地起楼台。",
      "水于曲处流觞出，山到尽头留屐回。",
      "倦客几时归去得，税园随分买花栽。"
    ]
  },
  {
    "id": "2e89e42079f652fdf44634d0147ac5ea",
    "title": "送汤武谕倅吴门",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "诸贤出处最关时，独有先生早见机。",
      "汉匮昔曾藏谏笔，吴江今可浣朝衣。",
      "剩留千古清名在，带得一身公论归。",
      "世事如棋吾懒著，敢将局面例言非。"
    ]
  },
  {
    "id": "2e89e42079f652fd0e8161ebf7a9b1b6",
    "title": "郊行即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "贪看梅花短作程，吟鞭不动马蹄轻。",
      "村庄到处如知己，物色于人亦有情。",
      "去雁远连潮水落，乱山低与暮云平。",
      "倚栏无语闲商略，此景谁能画得成。"
    ]
  },
  {
    "id": "2e89e42079f652fdaaadeeacdf476f1a",
    "title": "富沙水后次壁间韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "聚落成墟空白烟，乱鸦飞绕夕阳边。",
      "大江东去有遗恨，流水西来无渡船。",
      "青女魂游花委地，王孙肠断草连天。",
      "一樽欲酹故人酒，知是瑶池第几仙。"
    ]
  },
  {
    "id": "2e89e42079f652fde4e7329ac41c0569",
    "title": "送月塘回蓝溪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "仕路无媒且折枝，官清不必计高卑。",
      "塞翁失马庸奚损，海客盟鸥盍见疑。",
      "世狭有材无用处，家贫择宦欲何之。",
      "蓝溪溪上风波少，自把梅花自赋诗。"
    ]
  },
  {
    "id": "2e89e42079f652fdd4ba8e216130a86f",
    "title": "可山席上",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "炉亭镇上坐书痴，不似山居得自怡。",
      "倾竹叶杯延旧友，倚梅花树看新诗。",
      "嚼来此味清于水，语对乡情甘似饴。",
      "外此不须谈近事，相逢一笑且舒眉。"
    ]
  },
  {
    "id": "2e89e42079f652fdfdbac1521f4d18e5",
    "title": "和抱拙韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "关关鸠妇亦收声，天意犹悭一日晴。",
      "槐绿尽供春昼梦，梅黄尚忆岁寒盟。",
      "海边书托文鳞便，户外诗来喜鹊鸣。",
      "千里宦情随处好，秋风何用记莼羹。"
    ]
  },
  {
    "id": "2e89e42079f652fdfdbac152f28901ab",
    "title": "和抱拙韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "倚楼长笛两三声，云淡风轻弄晓晴。",
      "翰墨林中新体制，江湖社里旧宗盟。",
      "不堪瓮牖闻蝉噪，独喜梧冈听凤鸣。",
      "安得坡仙同把酒，山间玉糁可分羹。"
    ]
  },
  {
    "id": "2e89e42079f652fd80ad9b849da87846",
    "title": "和希膺韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "醉将浓墨写乌丝，湖海相逢彼一时。",
      "洗竹仅留墙外笋，买花空拣担头枝。",
      "白鸥早已寒前约，青鸟谁知误后期。",
      "惆怅玉箫声已断，倚阑重省寄来诗。"
    ]
  },
  {
    "id": "2e89e42079f652fd4e97e6bf0ac18442",
    "title": "和李希膺见寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "半生几坐阮途穷，可是推敲得句工。",
      "所见豪雄惟子共，此音今古更谁同。",
      "西风有檄催行李，明月无情照酒筒。",
      "我去君留差左计，媒身岂在泛莲红。"
    ]
  },
  {
    "id": "2e89e42079f652fde166e169e74eac37",
    "title": "有感时事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "湖滨别去五经秋，喜得闲居无悔尤。",
      "华藻不因焚砚弃，功名直待盖棺休。",
      "北山何假移文檄，西事犹堪借箸筹。",
      "四海茫茫才思竭，如君尚向古人求。"
    ]
  },
  {
    "id": "2e89e42079f652fde166e169b4309581",
    "title": "有感时事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "近闻怒发欲冲冠，便有骅骝懒驾鞍。",
      "入洛几年为计密，擎天八柱果谁安。",
      "力排魏阙扶公论，人谓膺门出好官。",
      "犹幸甘陵无部党，不然世事不堪看。"
    ]
  },
  {
    "id": "2e89e42079f652fdbf68933462e707fb",
    "title": "上元观灯",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "月挂墙头杨柳枝，繁灯烂漫玉琉璃。",
      "绮罗尽学宫妆样，歌舞休传外国词。",
      "满路竞看花灼灼，故京谁念黍离离。",
      "他年同侍传柑宴，记取楼前掷果时。"
    ]
  },
  {
    "id": "2e89e42079f652fd4a8a82e1fbe323ca",
    "title": "题溪亭",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "借得溪亭一解衣，忘机燕子去来飞。",
      "采桑女伴携篮过，罢钓儿郎荡桨归。",
      "嫩草正芳鹅鸭斗，浅潮初落蟹鱼肥。",
      "开门坐对真山水，不信人间有是非。"
    ]
  },
  {
    "id": "2e89e42079f652fd7c81c348aa4d9294",
    "title": "陈氏溪亭次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "溪亭镇日著吟身，不浣衣中一点尘。",
      "水比世间机巧者，山如前辈典刑人。",
      "唤回魂梦敲茶臼，费尽工夫整钓纶。",
      "时有野僧排闼至，炷香清坐话头新。"
    ]
  },
  {
    "id": "2e89e42079f652fd2d767b027e4648c4",
    "title": "溪亭夜吟",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "系缆堤边江水平，风来细细袭衣轻。",
      "淡烟几抹沙痕暗，新月一钩天际明。",
      "锦绣围中搜野趣，笙歌丛里和吟声。",
      "酒阑不尽迟留意，后约须寻李杜盟。"
    ]
  },
  {
    "id": "2e89e42079f652fd27be7b709dde585a",
    "title": "元日",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "元日山堂罗俎豆，潜知木主亦悲辛。",
      "土瓜溪笋非乡物，脔肉村醪拟降神。",
      "尽日闲门无贺客，侵晨官道有行人。",
      "喜将弟妹同漂梗，彩服团栾寿老亲。"
    ]
  },
  {
    "id": "2e89e42079f652fd2ffe8055cbc89918",
    "title": "题桃源图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "桃溪春水绿如苔，溪上红桃夹岸开。",
      "乳燕掠将芳草去，子鱼衔出落花来。",
      "田中黍稷随时艺，雨后桑麻绕舍栽。",
      "此日逢人休问语，生涯闻已半蒿莱。"
    ]
  },
  {
    "id": "2e89e42079f652fd2ffe8055c306f750",
    "title": "题桃源图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "图中想像晋桃源，问著桃源不敢言。",
      "只道乱来无境土，谁知静里有乾坤。",
      "年深莫辨烟霞迹，洞古犹粘苔藓痕。",
      "吟杖懒随刘阮去，漫寻春色到柴门。"
    ]
  },
  {
    "id": "2e89e42079f652fd02130d9d0114ed11",
    "title": "题窗间墨竹",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一寸毛锥当小锄，新篁移傍野人居。",
      "难栖天上鸣阳凤，且伴窗前剔蠹鱼。",
      "大节肯随风俯仰，数枝长带月扶疏。",
      "此君本是虚心物，那更形声总是虚。"
    ]
  },
  {
    "id": "2e89e42079f652fddbb61981ae538158",
    "title": "走笔和法石纪游",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "赢得工夫卧看山，山中地步较来宽。",
      "苛留一段乾坤在，耐过几番风雨寒。",
      "吟思正浓频扫石，醉眸未豁且观澜。",
      "连鳌已落高人手，却是渔家欠巨竿。"
    ]
  },
  {
    "id": "2e89e42079f652fd49559b4a491432c5",
    "title": "访枯崖不遇",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "踏破门前苔藓斑，寻曦不值只空还。",
      "行云过处青山湿，野水明边白鸟闲。",
      "扪虱有人谈古道，挥蝇无路透禅关。",
      "杖藜独背西风去，偶见苍官亦厚颜。"
    ]
  },
  {
    "id": "2e89e42079f652fdb19b0c3e586ea92d",
    "title": "哭杜立斋先生",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "凤鸟才看刷羽仪，胡为遽报哲人萎。",
      "可怜如晦遄归日，不及唐朝既效时。",
      "善类固知难著脚，小人未可便扬眉。",
      "老天欲寿斯文脉，后死当为继绝思。"
    ]
  },
  {
    "id": "2e89e42079f652fd1ee14de2deb0e081",
    "title": "哭赵吏部",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "篇诗曾送耻斋行，岂料存亡隔此生。",
      "早控危衷敷鲠论，晚留遗爱在羊城。",
      "惜无金辂封同姓，空有玉棺归九京。",
      "箧笥旧藏君杂稿，令人一读一伤情。"
    ]
  },
  {
    "id": "2e89e42079f652fd2df5dd4397fbbfe2",
    "title": "次郭吉甫梅仙之官广右",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "路入天南更向西，春风匹马赴瓜期。",
      "折将官柳送行客，归及山梅结果时。",
      "池上凤凰身未到，滩头鸂鶒事先知。",
      "徐君曾下陈蕃榻，况是林宗早见推。"
    ]
  },
  {
    "id": "2e89e42079f652fd6e15b08385bb4c37",
    "title": "和止泓姜秦祠韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "九日山头两径深，不同出处却同心。",
      "唤回浮世梦中梦，来向先生吟处吟。",
      "别驾堂空遗影在，隐君亭破野藤侵。",
      "古今陈迹休深问，且把寒泉当酒斟。"
    ]
  },
  {
    "id": "2e89e42079f652fd2d770c12e334a743",
    "title": "西塔",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "杖策来寻塔庙仙，半程便到碧霄边。",
      "三千世界浮尘外，百二山河在眼前。",
      "谁把孤标长插地，只消一柱可擎天。",
      "夜阑籁静凭栏听，隐隐星河人扣舷。"
    ]
  },
  {
    "id": "2e89e42079f652fd5deee52a5d67d480",
    "title": "次韵答王东墅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "元龙湖海分栖迟，懒把琴心累子期。",
      "不是三生曾有旧，如何一见便论诗。",
      "春行谷外莺求友，月在吟边鹊绕枝。",
      "甚欲买舟寻隐处，悔将名姓与人知。"
    ]
  },
  {
    "id": "2e89e42079f652fdc05075cf7cab585c",
    "title": "答颐斋诗筒走寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "才听檐花点滴声，锦囊入手便欣情。",
      "啼乾杜宇春言别，赋到牡丹诗改盟。",
      "洗涤愁肠凭酒遣，揄扬心事借琴鸣。",
      "诘朝紫翠栏边约，喜有溪毛可絮羹。"
    ]
  },
  {
    "id": "2e89e42079f652fdc05075cfdd9d5100",
    "title": "答颐斋诗筒走寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "剪烛西窗听雨声，晓天又弄半阴晴。",
      "黄金坞里知无分，紫翠楼前忍负盟。",
      "君有砖花占日影，我惭瓦釜答雷鸣。",
      "今朝茹素无清供，喜得邻分玉版羹。"
    ]
  },
  {
    "id": "2e89e42079f652fdc05075cf630bae52",
    "title": "答颐斋诗筒走寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "绿阴团里和吟声，幽事相关雨未晴。",
      "莫把越秦分异见，要知李杜是同盟。",
      "提壶沽酒墙头报，布谷催耕屋背鸣。",
      "满目云山犹好在，何时鸡黍荐藜羹。"
    ]
  },
  {
    "id": "2e89e42079f652fd9b1634ada8193377",
    "title": "春日",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "春事都无十日留，何妨款段出城游。",
      "榴花不入诗人眼，柳絮偏供客子愁。",
      "枝上五禽言似诉，笼中二鼠去如流。",
      "斜风细雨湖山路，一片花飞人倚楼。"
    ]
  },
  {
    "id": "2e89e42079f652fdeae6f8bc53cde969",
    "title": "饯储秀野赴广西制司参议",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "时艰急似救头燃，快趁春风著一鞭。",
      "人道轻车谙路熟，我疑重阃得君贤。",
      "狨衣便带杨花雪，鹤骨犹胜桂岭烟。",
      "兵画近来无可议，只消买静向南边。"
    ]
  },
  {
    "id": "2e89e42079f652fd8e6b593833938607",
    "title": "次傅德用府教授韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一握乾坤尽在望，江山好处即家乡。",
      "古今万事云来去，身世百年亭短长。",
      "梦里有时曾化蝶，吟边得意亦亡羊。",
      "是非宠辱浑闲事，付与天公为较量。"
    ]
  },
  {
    "id": "2e89e42079f652fd80ae8a6a94f21b10",
    "title": "送吕时可监丞朝假归里",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "局面新更着数宽，如何国手要投闲。",
      "逆知后日清流祸，厌作中朝时样官。",
      "兄弟真情求去易，君臣大义学来难。",
      "玉音不许违三月，此意应须反覆看。"
    ]
  },
  {
    "id": "2e89e42079f652fd4e346e058045a5b2",
    "title": "次雪舟进退韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "谁肯因贫卖宝刀，半生湖海分蹉跎。",
      "春回池草吟魂觉，月在梅花瘦影高。",
      "旅况又随年事长，交情偏耐岁寒多。",
      "项斯标格逢人说，读到新诗语更骚。"
    ]
  },
  {
    "id": "2e89e42079f652fd671418adb1ef0e95",
    "title": "霸王庙",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "慄悍攻城大不仁，拔山力尽误终身。",
      "当初不学古兵法，到了翻成霸罪人。",
      "未造汉时知有汉，岂堪秦后又生秦。",
      "咄嗟气象今何在，千古空留土木神。"
    ]
  },
  {
    "id": "2e89e42079f652fdfd084fdca3ad0124",
    "title": "张巡庙",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "说着睢阳胆已倾，单师曾此控孤城。",
      "一身肯作偷生计，千古长留不死名。",
      "庙飨毋忘艰食日，庭松犹学战时声。",
      "祠前碑记无寻处，赖有唐书为发明。"
    ]
  },
  {
    "id": "2e89e42079f652fd41682fd28fa96512",
    "title": "夜饮颐斋以灯前细雨檐花落为韵分得前字又得花字赋二首其二",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万仞骚台立海涯，堂堂笔阵走龙蛇。",
      "唤回蝴蝶三更梦，吟落荼蘼一架花。",
      "座上风流追靖节，酒边豪放逼刘叉。",
      "幅巾危坐清源□，小待山阴渐熟瓜。"
    ]
  },
  {
    "id": "2e89e42079f652fdbc98dfd40bbc5e85",
    "title": "赠神籁谈天",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "曾将甲子问群生，来向人间说五行。",
      "眼底精神虽晦昧，胸中造化却分明。",
      "指推宝历八千数，时弄玉箫三四声。",
      "袖里百篇题品尽，何曾识得一公卿。"
    ]
  },
  {
    "id": "2e89e42079f652fd4f89899f08471c66",
    "title": "次韵赋海棠",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万树嫣红压锦城，此花宜雨又宜晴。",
      "睡中银烛层层照，醉后朱唇晕晕轻。",
      "携酒独来苏学士，逸诗笑杀杜先生。",
      "雪儿檀板休教唱，见说娇羞不耐惊。"
    ]
  },
  {
    "id": "2e89e42079f652fd593e5874e213b3b4",
    "title": "次麓湖韵送王用和归省侍",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "因访诗宗特特来，子猷兴尽转船回。",
      "故园松竹元无恙，新本芝兰更欠栽。",
      "杰句多于贫后出，好怀长是醉时开。",
      "白云只在青山外，归去堂前学老莱。"
    ]
  },
  {
    "id": "2e89e42079f652fd386ec74d5edaa36f",
    "title": "次林明府清源洞壁间韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "解带临风卧看山，梦魂飞不到人间。",
      "云蒸空翠和衣湿，石漱泉声透骨寒。",
      "解语灵禽如有诉，倦飞野鹤自知还。",
      "吟诗尽道隐居好，能几人来肯弃官。"
    ]
  },
  {
    "id": "2e89e42079f652fd09ced66635b3afc6",
    "title": "再和抱拙清源洞韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "泉声一路和吟声，可是山云未放晴。",
      "倦客难攀千丈壁，游仙空负十年盟。",
      "草庐不信无龙卧，松径微闻有鹤鸣。",
      "此举羡君高著脚，山肴野䔩荐杯羹。"
    ]
  },
  {
    "id": "2e89e42079f652fdeb7580605a349152",
    "title": "和杜友游清源洞韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "涉险何如过虎牢，白云堆里著身高。",
      "登临我欲招元亮，谈笑时能接李翱。",
      "人境下看犹粟粒，洞天西去有蟠桃。",
      "学仙恐是虚无说，且向峰头跨六鳌。"
    ]
  },
  {
    "id": "2e89e42079f652fd55a9a84e0e4f8887",
    "title": "己酉上元诗同日立春",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "又是京华见上元，一番灯火夺春寒。",
      "花蛾巧剪禁风扑，彩燕新裁带月看。",
      "客里无家愁对酒，吟边索句夜凭栏。",
      "寄言云雨休相妒，天下人人欲纵观。"
    ]
  },
  {
    "id": "2e89e42079f652fdbd9151571c4eeab4",
    "title": "和李希膺春日醉吟",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "节物催人白发新，放怀不减少年春。",
      "叵罗酌酒犹堪醉，古锦为囊未是贫。",
      "清坐相看情不恶，淡交至久味方真。",
      "妓围笑指红楼去，寂寞穷吟胡楚宾。"
    ]
  },
  {
    "id": "2e89e42079f652fd4084656c1251f2dc",
    "title": "和壁间韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万仞冈边去路长，道人采药试丹方。",
      "弈枰谁解争高著，仙乐时闻按大凉。",
      "日落塔头云气紫，雨馀山脚藓痕苍。",
      "年深洞古无尘迹，惟有先皇御墨香。"
    ]
  },
  {
    "id": "2e89e42079f652fd4851007c7e2cc014",
    "title": "寄鲈乡主人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "天北天南独雁飞，别君动是隔年期。",
      "尺书久欠鲈乡便，寸步难邀马足驰。",
      "池草惊回春梦句，梅花开到岁寒枝。",
      "江湖诸老凋零尽，从此逢人懒说诗。"
    ]
  },
  {
    "id": "2e89e42079f652fd077038a3cf739213",
    "title": "送赵汝楫分教建安",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "又领皋比走建安，青衿喜色上眉端。",
      "诗因老去难言别，毡到春来不觉寒。",
      "当日紫阳传授学，他年粉省校雠官。",
      "圣门岂必肯私淑，莫把规随一例看。"
    ]
  },
  {
    "id": "2e89e42079f652fdf75bd689417c5dd0",
    "title": "题金粟洞",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "谁信东南有此山，几回蜡屐只空还。",
      "乾坤超出浮尘外，世界深藏粒粟间。",
      "鹤不归来华表在，犀从飞去紫云闲。",
      "扪萝直上凌霄塔，见说微垣手可攀。"
    ]
  },
  {
    "id": "2e89e42079f652fdbcccb23ca2110d08",
    "title": "和瞻甫韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "住在壶中小有天，故山猿鹤作忘年。",
      "云归每失棋盘石，人去不生丹灶烟。",
      "肯信玉华空有洞，自贪黄粟便无仙。",
      "我来立尽斜阳暮，犹撚吟髭风月边。"
    ]
  },
  {
    "id": "2e89e42079f652fd5e02f0bbbfe269df",
    "title": "过岭作",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "崇冈峻岭欲凌霄，鸟道行边去路遥。",
      "客里恰逢三伏暑，程头方到九秋桥。",
      "不堪流水鸣呜咽，赖有诗篇慰寂寥。",
      "但得此身强健在，任渠皤鬓自萧萧。"
    ]
  },
  {
    "id": "2e89e42079f652fd0ce4f781c3943cc7",
    "title": "旧题宝胜寺壁",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "十里湖光镜样平，银潢一带向东倾。",
      "寺从杨柳阴中出，僧在莲花会上行。",
      "佛地也容担板汉，梵音莫近采菱声。",
      "我来借榻醒尘梦，归去吟诗韵更清。"
    ]
  },
  {
    "id": "2e89e42079f652fde6ac38bebe2ed055",
    "title": "早过毫光岭",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "轻烟护日晓霞明，身在毫光岭上行。",
      "虎过新蹄看未了，犬逢旧客喜相迎。",
      "摘来山栗连蓬买，采得溪芹带叶羹。",
      "一字推敲犹未稳，奚奴知我有诗成。"
    ]
  },
  {
    "id": "2e89e42079f652fd1598aaef3847698c",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "冬深差喜病根除，药裹犹亲酒盏疏。",
      "门对好山纯种竹，园通活水可浇蔬。",
      "檐牙带湿霜晴后，帘额移阴日出初。",
      "时有邮筒递诗至，吟馀便拟借牛车。"
    ]
  },
  {
    "id": "2e89e42079f652fd1598aaefc009b516",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "几年待漏趣朝班，乞得闲身返故山。",
      "公论尽归恩怨外，清谈不落是非间。",
      "屠龙肯信无高手，画虎虽成亦强颜。",
      "马革裹尸徒自壮，争如投老得生还。"
    ]
  },
  {
    "id": "2e89e42079f652fd1598aaefa1e861be",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "出处难为卜筮谋，植鳍无复转岩求。",
      "清风不度麒麟阁，明月空沈鹦鹉洲。",
      "采石仅埋吟骨在，新亭犹带泪痕羞。",
      "书生慷慨谈时事，未必膺门肯见留。"
    ]
  },
  {
    "id": "2e89e42079f652fd1598aaefbeab0355",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "避俗常关白板扉，北山泉石尚堪嬉。",
      "临流且赋观鱼乐，忧国何消捋虎危。",
      "自许丹心长恋阙，独怜万户未逢时。",
      "割鸡为黍寻常事，客至休言子为谁。"
    ]
  },
  {
    "id": "2e89e42079f652fd1598aaef76eedb50",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "迩来笔砚亦相疏，野服焚香读异书。",
      "筑室不须临孔道，闭门只合造轻车。",
      "有梅花处犹堪酒，无竹人家不可居。",
      "涉世直消诫口过，是非荣辱不关渠。"
    ]
  },
  {
    "id": "2e89e42079f652fd1598aaefa6f22ae3",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "诵读未多才思悭，数编遗丑落人间。",
      "洪音互杂蛙蝉奏，封事宜投虎豹关。",
      "杨震有知金忍受，相如未死璧终还。",
      "且须静守心斋坐，学取箪瓢陋巷颜。"
    ]
  },
  {
    "id": "2e89e42079f652fd1598aaefd59a9f66",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "累疏殷勤奏榻前，忧时急似救头然。",
      "功名常是中年立，忠孝当于晚节全。",
      "投祓归来泉石上，班荆坐向竹梅边。",
      "乌台无复诗公案，弄月嘲风亦偶然。"
    ]
  },
  {
    "id": "2e89e42079f652fd1598aaef0b58c55a",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "近学时妆越样新，空遗畎亩处忠臣。",
      "烛之武老未为老，刘伯龙贫可是贫。",
      "造物不应推若辈，江山亦合助诗人。",
      "挂冠神武当年事，明哲从来要保身。"
    ]
  },
  {
    "id": "2e89e42079f652fd1598aaefa7bf4368",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "宦海风波亦足惊，得闲聊尔慰平生。",
      "虽无塞上雪堪卧，幸有山中田可耕。",
      "一老拂衣何太勇，群儿撼树漫相轻。",
      "绝怜千丈西凉瀑，偏与人间诉不平。"
    ]
  },
  {
    "id": "2e89e42079f652fd1598aaefd124d120",
    "title": "和刘后村杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "当日曾弹贡禹冠，悬知出处独今难。",
      "宁将退翮翔千仞，谁肯模棱持两端。",
      "风雨笔头犹老健，江湖吟鬓未凋残。",
      "十篇话破平生事，留与时人作样看。"
    ]
  },
  {
    "id": "2e89e42079f652fdacf81755e44b2817",
    "title": "游承天寺偶成",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "人间热恼正匆匆，才入山门便不同。",
      "云板声中僧出定，月台影里佛观空。",
      "堂阴岑寂常如夜，殿角清凉不见风。",
      "才得浮云闲半日，明朝马迹又西东。"
    ]
  },
  {
    "id": "2e89e42079f652fd458ac1c2d3c87a93",
    "title": "春晴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "寒斋浅酌喜新晴，绝倒湘累赋独醒。",
      "清坐苦无佳客话，朗吟生怕俗人听。",
      "五湖四海双尘屐，万壑千岩一画屏。",
      "云雨从来翻覆手，黄昏更看照泥星。"
    ]
  },
  {
    "id": "2e89e42079f652fd0ce2c2f98dfca439",
    "title": "次洪阳岩太卿韵为方蒙仲书监赋西清风月",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "莫听豳人歌楚茨，鬻书空笑未多赀。",
      "治中尽说裴怀古，馆下曾宗韩退之。",
      "西望前山谁拄笏，南来别驾例能诗。",
      "昔贤自有清标在，添在桐城一段奇。"
    ]
  },
  {
    "id": "2e89e42079f652fd1491759a7a16efc5",
    "title": "寄朱静佳明府",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "十载江湖叹不遭，识君岁月漫蹉跎。",
      "文书南去静边省，山水西来佳处多。",
      "琴调本高缘抚字，诗逋未了欠催科。",
      "骚人标致清如许，制锦机中制芰荷。"
    ]
  },
  {
    "id": "2e89e42079f652fd09c3894351aa0ee0",
    "title": "寒食雨中用李希膺韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "平明风雨酿春寒，试把饧和杏酪餐。",
      "野祭人来悲冷节，郊行谁肯共吟鞍。",
      "煮茶有约泉堪品，禁火无条燧莫钻。",
      "一百五朝全戒酒，定知梦不到邯郸。"
    ]
  },
  {
    "id": "2e89e42079f652fda24f1f69603796d0",
    "title": "夜饮赵明府归来偶成",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "睡思浓时酒已醺，主人犹自倒金樽。",
      "绮筵散尽月初上，画烛泣残宵正分。",
      "榕叶声中清醉梦，梅花影里返吟魂。",
      "归来小立楼西角，紫帽峰头生白云。"
    ]
  },
  {
    "id": "2e89e42079f652fd3b85ecafe57574ec",
    "title": "清泉院用柱间韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "僧居一路曲通村，日落层巅生暮云。",
      "白石巧于山背出，清泉时向涧边闻。",
      "钵盂未信承龙化，锡杖曾经解虎纷。",
      "归去鹤猿应笑我，稚圭何必更移文。"
    ]
  },
  {
    "id": "2e89e42079f652fd1e2ba96267bf689b",
    "title": "代寿圆峤颜文昌",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "长命新诗恰剪裁，瓣香南望祝蓬莱。",
      "千龄椿算从天与，九节蒲根著地栽。",
      "范不待年甘引去，文虽告老召还来。",
      "肉芝幸有丹书在，留取他年荐寿杯。"
    ]
  },
  {
    "id": "2e89e42079f652fdfdcb684c1efe0457",
    "title": "寿赵默庵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "九十风光老益强，一生长得对东皇。",
      "结成梅子味初实，开尽荼蘼晚更香。",
      "尧历不随春脚去，周天从此日头长。",
      "年年常记今时节，花满朝冠酒满觞。"
    ]
  },
  {
    "id": "2e89e42079f652fd443837f6ad6590b1",
    "title": "和赵同叔送桂花韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "少年折桂已心灰，才臭清芬鼻观开。",
      "喜见月宫和影落，传闻天女散花来。",
      "黄金枝上留仙粟，白玉台前绝世埃。",
      "聚远楼空成感慨，不堪时节苦相催。"
    ]
  },
  {
    "id": "2e89e42079f652fdbdca844e17136181",
    "title": "包家山看桃花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "春风吹到小桃根，便觉仙凡有路分。",
      "紫气直冲文德殿，彩霞隔断武陵源。",
      "锦官城向山头出，玉跸声从天上闻。",
      "一见圜丘怀故土，令人寂寞暗销魂。"
    ]
  },
  {
    "id": "2e89e42079f652fde3edce8098e3cec0",
    "title": "次韵柬李希膺",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "相逢一笑便忘怀，鼠量难当三百杯。",
      "幕府清闲无檄至，邮筒络绎有诗来。",
      "分朋尽屏牛僧孺，取女亲逢羊角哀。",
      "满眼莺花良不恶，春风吹上越王台。"
    ]
  },
  {
    "id": "2e89e42079f652fd9f8dde5158bcf500",
    "title": "柬倪梅村",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "萧寺相逢喜溢眉，未言心事我先知。",
      "半生风月樽中酒，十载江湖社里诗。",
      "满眼秋容关客况，背时春色到南枝。",
      "翻思旧日长安市，醉拍栏干歌楚辞。"
    ]
  },
  {
    "id": "2e89e42079f652fd022a22d390009d40",
    "title": "用后村韵送陈先辈",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "休将心事问西邻，原宪长贫岂是贫。",
      "黄叶落边迷去路，白云飞处倍思亲。",
      "世间那得埋金者，原上空惭负土人。",
      "苦语只堪吾与汝，倚庐抱恨此情均。"
    ]
  },
  {
    "id": "2e89e42079f652fd2913b0e28495e4e0",
    "title": "南地",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "数点青来海上山，山根断处水漫漫。",
      "为无南雪地偏暖，才有北风天便寒。",
      "生理尽归蛮贾去，宦游直作瘴乡看。",
      "尘迷钜野家何在，纵有云梯见亦难。"
    ]
  },
  {
    "id": "2e89e42079f652fd357d772d9b6d4000",
    "title": "回文体二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "红花濯锦织前山，日暖啼莺春昼闲。",
      "空院古廊风寂寂，僻居幽谷水潺潺。",
      "宫移旧曲新翻谱，酒晕浓愁浅带颜。",
      "同调赋诗吟思苦，匆匆急递走囊悭。"
    ]
  },
  {
    "id": "2e89e42079f652fd357d772df7d30728",
    "title": "回文体二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "湾前过渡小舟虚，好景妆成天画图。",
      "山列翠屏开户牖，麦翻黄浪滚田圩。",
      "闲鸥乐处晴波细，暮鸟归边残日晡。",
      "攀柳共人人恨别，绵绵落絮有情无。"
    ]
  },
  {
    "id": "2e89e42079f652fd2cf1b457237a0903",
    "title": "落花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "红紫秾时雨未晴，每将春事叹浮生。",
      "谁怜绣地愁如织，我欲笺天诉不平。",
      "半点苍苔犹有迹，一分流水去无情。",
      "东君更作风光主，蝶粉蜂黄莫浪争。"
    ]
  },
  {
    "id": "2e89e42079f652fd5c9b7e3fe78545c2",
    "title": "五峰岩",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "开到荼蘼春事阑，又寻杖履看青山。",
      "人行瘦石枯藤上，路入蛮风瘴雨间。",
      "佛地平分天界限，道场元属鬼门关。",
      "野僧不会游人意，日未晡时及早还。"
    ]
  },
  {
    "id": "2e89e42079f652fd43d7288f453ca0e0",
    "title": "题天海风云之楼",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "欲舣扁舟约月明，倚楼少待暮潮平。",
      "雁边有客关新恨，鸥外无人访旧盟。",
      "天地能容苍海阔，风波难与白云争。",
      "回头便踏尘埃路，莫忘山中此段清。"
    ]
  },
  {
    "id": "2e89e42079f652fd8e22e0a9bf9b3fc8",
    "title": "雪磴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "石磴不可攀，前头有积雪。",
      "安得冰玉人，对此清高节。"
    ]
  },
  {
    "id": "2e89e42079f652fd0e00bec12f68a60a",
    "title": "晓枕听禽言",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山鸟不知名，窗前作意鸣。",
      "自言还自答，终始一般声。"
    ]
  },
  {
    "id": "2e89e42079f652fd7604f17aaec47328",
    "title": "皆春",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "黄钟一萌动，物物皆阳春。",
      "天地妙橐籥，满腔都是仁。"
    ]
  },
  {
    "id": "2e89e42079f652fddc982b78c44344f2",
    "title": "意亭",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "主人心地阔，以意名其亭。",
      "长携一樽酒，坐对前山青。"
    ]
  },
  {
    "id": "2e89e42079f652fd97e94817ba847db2",
    "title": "题野云庵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "庵中有高人，不受红尘触。",
      "吟诗每夜深，来伴山云宿。"
    ]
  },
  {
    "id": "2e89e42079f652fd39ae9f6aa72ba963",
    "title": "题陈希夷睡图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "形睡神非睡，心闲身亦闲。",
      "是非都不管，高卧华州山。"
    ]
  },
  {
    "id": "2e89e42079f652fd98bf577c8f3f3fcf",
    "title": "山馆对月",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山寺闻晨钟，深省静中发。",
      "展转睡不成，推窗看明月。"
    ]
  },
  {
    "id": "2e89e42079f652fd71187c543956f0c8",
    "title": "云思",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "出岫本无心，云在意亦在。",
      "松桧无高枝，舒卷何所碍。"
    ]
  },
  {
    "id": "2e89e42079f652fd4b3c31e598c2a232",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "独抱岁寒心，不知时有四。",
      "赤日行炎天，林下自秋至。"
    ]
  },
  {
    "id": "2e89e42079f652fd4b3c31e56fc77aa0",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "凉飙起深谷，清影摇空山。",
      "醉眠石上人，梦中度百滩。"
    ]
  },
  {
    "id": "2e89e42079f652fd4b3c31e55f5c4619",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "林高动轻籁，云静天无风。",
      "缥缈笙鹤下，依稀鸾佩逢。"
    ]
  },
  {
    "id": "2e89e42079f652fd4b3c31e5eb9eedca",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "萧萧琴瑟鸣，洒洒霜露下。",
      "愿期素心人，同游明月夜。"
    ]
  },
  {
    "id": "2e89e42079f652fd4b3c31e5d4d963f8",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "高风过岩麓，林杪撼潮海。",
      "满地落松花，杖履袭清霭。"
    ]
  },
  {
    "id": "2e89e42079f652fd4b3c31e59450c2f3",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "潜心写幽韵，洗耳听寒涛。",
      "吟声自摇动，误疑泛鱼舠。"
    ]
  },
  {
    "id": "2e89e42079f652fd4b3c31e5b54f0cd4",
    "title": "咏松",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "老枝髯鬣动，古干鳞甲翻。",
      "积阴生润气，芳菲翳兰荪。"
    ]
  },
  {
    "id": "2e89e42079f652fdb70b47e8a580c054",
    "title": "春咏",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "沂水乐吾道，兰亭叙幽情。",
      "古人不复作，四海无吟声。"
    ]
  },
  {
    "id": "2e89e42079f652fd8b108b317b0d19e4",
    "title": "耕钓境",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "莘野特浪耕，璜溪岂真钓。",
      "珍重富春翁，此境最高妙。"
    ]
  },
  {
    "id": "2e89e42079f652fd06a2cd4ac7a7320b",
    "title": "用乌山韵题碧吟卷",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "湖海元龙气，因吟恐负身。",
      "世间无谒客，天下有诗人。"
    ]
  },
  {
    "id": "2e89e42079f652fd4edc8d490343f51d",
    "title": "梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "天地有生意，验之阳气回。",
      "所以霜雪中，春风先及梅。"
    ]
  },
  {
    "id": "2e89e42079f652fd02128fe1e887762a",
    "title": "溪亭夜集走笔",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "倚柱看潮生，渔歌静中发。",
      "吟罢寂无声，江风对山月。"
    ]
  },
  {
    "id": "2e89e42079f652fdea2fe17d51d849ea",
    "title": "存方寸地",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "此心仅方寸，去天唯咫尺。",
      "欲付子孙耕，先自竭吾力。"
    ]
  },
  {
    "id": "2e89e42079f652fd26c22564b93f28e8",
    "title": "失题",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "成蹊虽无言，妩媚随东风。",
      "挺挺冰雪姿，所禀自不同。"
    ]
  },
  {
    "id": "2e89e42079f652fd26c2256438fae485",
    "title": "失题",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "篇篇剔蠹鱼，字字编科斗。",
      "萤小无晶光，明月入我牖。"
    ]
  },
  {
    "id": "2e89e42079f652fd0b9e3aa5dc3f08d3",
    "title": "光风霁月",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "胸怀自洒落，风月特寓形。",
      "造物无尽藏，何假乎丹青。"
    ]
  },
  {
    "id": "2e89e42079f652fda8ce8e30862983be",
    "title": "一志",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "念头才起处，此一常分明。",
      "其中有主帅，谈笑驱五兵。"
    ]
  },
  {
    "id": "2e89e42079f652fde5551af997f3a48b",
    "title": "汲清",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "欲波如浊流，心源如古井。",
      "不患无清泉，祇恶无修绠。"
    ]
  },
  {
    "id": "2e89e42079f652fd08c4efcc98ffd8cc",
    "title": "鲈乡道院",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "宦情原自薄，卜得吴松居。",
      "乡味已饱谙，胡为羡鲈鱼。"
    ]
  },
  {
    "id": "2e89e42079f652fd324e068335b0a5f8",
    "title": "访戴鍊师不值",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "云淡风轻欲暮时，舣舟独载剡溪湄。",
      "及门若遇戴安道，千古何人更有诗。"
    ]
  },
  {
    "id": "2e89e42079f652fd324e06830011a69c",
    "title": "访戴鍊师不值",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "数间茅屋柳成阴，中有幽人抱一琴。",
      "欲访桃溪无觅处，桃溪更在白云深。"
    ]
  },
  {
    "id": "2e89e42079f652fd7964d5888571099c",
    "title": "郊外即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "蹇驴逐逐背斜阳，才到山间意便凉。",
      "勿听鹧鸪行不得，云山深处路尤长。"
    ]
  },
  {
    "id": "2e89e42079f652fd7964d58812d3e946",
    "title": "郊外即事",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "林密深藏三四家，隔墙古柳著栖鸦。",
      "牧童两两眠芳草，不管群牛食豆花。"
    ]
  },
  {
    "id": "2e89e42079f652fd7b0b9ccf0dc9a9c7",
    "title": "观海",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "海天云气入微茫，遥认潮头数点樯。",
      "眼界只消如许阔，不知何处是东洋。"
    ]
  },
  {
    "id": "2e89e42079f652fd07b54a6084bc3618",
    "title": "即席次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "前山雨过碧纹凹，领客携樽出近郊。",
      "花压重城归去晚，一窗风月恣推敲。"
    ]
  },
  {
    "id": "2e89e42079f652fd07b54a603df7d297",
    "title": "即席次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "倚著栏干句便豪，我来登览奈愁何。",
      "山河一半无收拾，却道东南景最多。"
    ]
  },
  {
    "id": "2e89e42079f652fdbd1a469cb973af17",
    "title": "和赵同叔见寄韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "湖海归来世念轻，短篷终日载吟声。",
      "天风约住云来往，万里长空一雁横。"
    ]
  },
  {
    "id": "2e89e42079f652fdbd1a469c3e099bc1",
    "title": "和赵同叔见寄韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "满园桃李手亲栽，治世何尝弃不材。",
      "可恨天南流落客，九霄雨露不曾来。"
    ]
  },
  {
    "id": "2e89e42079f652fdbd1a469c869fcea8",
    "title": "和赵同叔见寄韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "星星吟鬓已成翁，万斛尘埃一笑空。",
      "自是黄花留晚节，肯将憔悴怨西风。"
    ]
  },
  {
    "id": "2e89e42079f652fd6299dc8d7a9ba995",
    "title": "次韵早梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "枝头未受雪霜催，偏傍江南暖处开。",
      "不是东君私造物，有何凭据作花魁。"
    ]
  },
  {
    "id": "2e89e42079f652fd2c53a2c210418b39",
    "title": "游瑞源访修上人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "羡师尽得山林趣，顾我初无朝市心。",
      "欲把山林换朝市，市朝未必似山林。"
    ]
  },
  {
    "id": "2e89e42079f652fd41d096d8a3739d75",
    "title": "题宝叶笑端",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "碧潭秋月句尤奇，系竹拈花总是诗。",
      "说着推敲便堪笑，问师端的笑何时。"
    ]
  },
  {
    "id": "2e89e42079f652fd94b7b51f14f5cefd",
    "title": "与枯崖悟师",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "振锡归来又许时，苔痕犹污坐禅衣。",
      "是非不定空怀古，惭愧高人蚤见几。"
    ]
  },
  {
    "id": "2e89e42079f652fd26e1f57b2bce1913",
    "title": "月临关",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "长笛一声天地寒，不堪回首月临关。",
      "山河不二无全影，莫说前头桂可攀。"
    ]
  },
  {
    "id": "2e89e42079f652fd232cd5ee9786e040",
    "title": "答林颛民",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "镆铘如此甘埋光，犹向牖下寻笔床。",
      "辕驹局促不千里，堂堂七尺空尔长。"
    ]
  },
  {
    "id": "2e89e42079f652fd7fd530257bb3bb89",
    "title": "野烧",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "朝见樵人纵斧斤，暮看野火拥红云。",
      "棘丛怕有芝兰种，莫把芝兰一例焚。"
    ]
  },
  {
    "id": "2e89e42079f652fd51eba7ee5f864a39",
    "title": "不碍云山",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "赢得工夫看好山，吟魂飞不到人间。",
      "白云本是无心物，才得身高便可攀。"
    ]
  },
  {
    "id": "2e89e42079f652fd86b174570dacbe6d",
    "title": "题劳劳亭",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "流水无情去不还，白杨青草满前山。",
      "古今多少兴亡事，人自劳劳亭自闲。"
    ]
  },
  {
    "id": "2e89e42079f652fd46b59f04b376e0d2",
    "title": "杨仲仁为梅返魂有诗因次其韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "窗草不除生意足，朋溪瓶梅今似之。",
      "嘘枯苟得一援手，寒暖不问南北枝。"
    ]
  },
  {
    "id": "2e89e42079f652fd46b59f042e94f526",
    "title": "杨仲仁为梅返魂有诗因次其韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "谢娥羌管徒浪说，东君造化何容私。",
      "更得孤根有所托，终有结果调羹时。"
    ]
  },
  {
    "id": "2e89e42079f652fd83a8f176316e87da",
    "title": "久雨",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "桑田万顷变沧海，四海茫茫不见津。",
      "天漏只今无补处，不知谁是作霖人。"
    ]
  },
  {
    "id": "2e89e42079f652fde352843987e4de70",
    "title": "山中逢老人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "头白不知今几龄，儿时犹及见升平。",
      "可怜野老无知识，却认钱塘是汴京。"
    ]
  },
  {
    "id": "2e89e42079f652fd5c47d247a27638ca",
    "title": "世路",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "春山寂寂锁云萝，林外钩辀声最多。",
      "不是哥哥行不得，只愁世路有风波。"
    ]
  },
  {
    "id": "2e89e42079f652fdfb00d464a09e05b6",
    "title": "赵庸斋为程生作梅窗二字因为之赋",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "作赋何如宋广平，吟诗谁是老逋清。",
      "庸翁不喜诗兼赋，写与闲人作美名。"
    ]
  },
  {
    "id": "2e89e42079f652fdee5cb3aec3216f6d",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "鲸音千里送惊涛，偏为人间破睡魔。",
      "待得耳根清静后，觉来醒处已无多。"
    ]
  },
  {
    "id": "2e89e42079f652fdee5cb3ae071d201a",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "翠眉低拂效宫颦，近水亭台剩得春。",
      "千古渊明扶不起，一枝赠与折腰人。"
    ]
  },
  {
    "id": "2e89e42079f652fdee5cb3ae5f1e3a21",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "境于胜处筑新岩，中有仙翁换骨函。",
      "门户本来无锁钥，白云从此不须缄。"
    ]
  },
  {
    "id": "2e89e42079f652fdee5cb3aedbda8e1a",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "止水中间别有天，濯缨人去自清涟。",
      "明珠万斛归尘土，不及山中一掬泉。"
    ]
  },
  {
    "id": "2e89e42079f652fdee5cb3ae504d473b",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "许大乾坤满世间，管窥蠡测已为难。",
      "谁将一线通天窍，输与高人着眼看。"
    ]
  },
  {
    "id": "2e89e42079f652fdee5cb3aebf2de453",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "来寻高处卧吟身，泉石中间避世尘。",
      "莫把白云都占断，也分一半与闲人。"
    ]
  },
  {
    "id": "2e89e42079f652fdee5cb3ae8f35ca75",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万里江山万里天，沙平雁落远相连。",
      "西风吹断云衣细，一叶飞来是钓船。"
    ]
  },
  {
    "id": "2e89e42079f652fdee5cb3aee3dac2af",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "惊涛日夜战喧豗，危甚瞿塘滟滪堆。",
      "稳把一竿临碧水，三神山上钓鳌来。"
    ]
  },
  {
    "id": "2e89e42079f652fdee5cb3ae77046161",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "今昨孤山迥不同，逋仙谁与管春风。",
      "暗香疏影无寻处，元在泠泠一涧中。"
    ]
  },
  {
    "id": "2e89e42079f652fdee5cb3ae7a188da5",
    "title": "题山居十绝深省",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万仞岗头著此身，乾坤围里尽红尘。",
      "欲知山水有穷处，却是离娄看得真。"
    ]
  },
  {
    "id": "2e89e42079f652fd410072ecbe217ffe",
    "title": "杂兴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "苏堤拍拍水平湖，谁信田间苗欲枯。",
      "路上行人方苦热，山中七月已围炉。"
    ]
  },
  {
    "id": "2e89e42079f652fd976189916aed219f",
    "title": "晚春",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万红千紫已摧残，留得荼蘼一架看。",
      "燕子不知人意懒，飞来帘里诉春寒。"
    ]
  },
  {
    "id": "2e89e42079f652fd2161a2d736196ad3",
    "title": "芭蕉花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "绿蜡一株才吐焰，红绡半卷渐抽花。",
      "窗前映月人无寐，疑是银灯透碧纱。"
    ]
  },
  {
    "id": "2e89e42079f652fd368842d425367987",
    "title": "竹阁",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万竿丛里立嶆峨，叶叶清风受用多。",
      "见说香山老居士，夜深犹唱竹枝歌。"
    ]
  },
  {
    "id": "2e89e42079f652fda766e085284efda0",
    "title": "凤凰台",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "台上梧桐失旧栽，荒丘寂寂掩蒿莱。",
      "凤凰一去不复返，引得鸱鸮向此来。"
    ]
  },
  {
    "id": "2e89e42079f652fd3a5e028e516c053d",
    "title": "题刘氏东陵图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "昔日青门喜种瓜，尚遗种子在天涯。",
      "如今落在刘郎手，刘邵原来自一家。"
    ]
  },
  {
    "id": "2e89e42079f652fdd82a174aa6d7af3c",
    "title": "秣陵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山自青青水自流，五云犹绕帝王州。",
      "谁将千幅鹅溪绢，画出东南一片秋。"
    ]
  },
  {
    "id": "2e89e42079f652fdc8a9c03777290d3e",
    "title": "梦中",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "忽思十数年前事，只似今朝昨日间。",
      "堪叹梦中犹有梦，浮生能得几时闲。"
    ]
  },
  {
    "id": "2e89e42079f652fd77f53bda7a206a7f",
    "title": "众芳所",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "接䍦倒著醉花傍，染得衣巾一味芳。",
      "说与园丁严锁钥，免教韩寿去偷香。"
    ]
  },
  {
    "id": "2e89e42079f652fdf4a5c24696e22af7",
    "title": "端午",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "画舸纵横湖水滨，彩丝角黍斗时新。",
      "年年此日人皆醉，能吊醒魂有几人。"
    ]
  },
  {
    "id": "2e89e42079f652fd66a1407b2d63d020",
    "title": "竹坞",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "洗竹可留三数竿，清风叶叶扫诗坛。",
      "莫言此是藏春坞，也有虚心管岁寒。"
    ]
  },
  {
    "id": "2e89e42079f652fd810b1c8983983322",
    "title": "题杨妃上马娇图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "并辔行春沉醉归，侍儿扶上绣鞍来。",
      "君王微笑回眸看，肯信嵬坡掩面时。"
    ]
  },
  {
    "id": "2e89e42079f652fdb6963273ebcab9f8",
    "title": "曹娥庙",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "黄绢碑残香草生，当时泪眼不曾晴。",
      "至今流水声呜咽，犹是曹娥哀怨声。"
    ]
  },
  {
    "id": "2e89e42079f652fd96342cf76dcf1443",
    "title": "雨中看花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "顽云痴雨霸春寒，李白桃红总失欢。",
      "试问东君因底事，却来花上作艰难。"
    ]
  },
  {
    "id": "2e89e42079f652fdd12d82af3f33b9b4",
    "title": "琼花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "洁白全无一点瑕，玉皇敕赐上皇家。",
      "花神不敢轻分拆，天下应无第二花。"
    ]
  },
  {
    "id": "2e89e42079f652fdf48bb1900497295a",
    "title": "棋诗",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "局面年来竟未安，一番下著一番难。",
      "只今黑白无分别，输与傍人袖手观。"
    ]
  },
  {
    "id": "2e89e42079f652fd3737969f93da1d1a",
    "title": "寄意三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "燕楼犹在月明中，还却明珠泪掩红。",
      "青鸟不来云路隔，碧桃无复旧春风。"
    ]
  },
  {
    "id": "2e89e42079f652fd3737969ffe54ed05",
    "title": "寄意三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "尘满胡床泪满衣，深闺寂寂锁相思。",
      "一春幽恨无人共，手撚梨花肠断时。"
    ]
  },
  {
    "id": "2e89e42079f652fd3737969f707f0851",
    "title": "寄意三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "井底银瓶事已非，鸳鸯打散鸭惊飞。",
      "千金莫试秋胡妇，持向青楼买笑归。"
    ]
  },
  {
    "id": "2e89e42079f652fdce4aa26d3ab87f62",
    "title": "走笔次月夜颐斋见寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "抱琴时作醉翁吟，吟罢霞觞对月斟。",
      "客有可人期不至，相思隔断暮云深。"
    ]
  },
  {
    "id": "2e89e42079f652fde78a1d48614f5551",
    "title": "倚楼",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "月明独倚异乡楼，北望天涯几许愁。",
      "故国不归人意老，无情汴水自东流。"
    ]
  },
  {
    "id": "2e89e42079f652fd157902e79b48b4a1",
    "title": "听窦圭琴",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "指按金徽星斗寒，试听一曲话悲欢。",
      "妙音怕入时人耳，携入白云深处弹。"
    ]
  },
  {
    "id": "2e89e42079f652fd7520f61b774fb3ef",
    "title": "元宵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "缓辔归来看夜城，千门灯火照街明。",
      "自疑不是乘槎客，却傍银河星斗行。"
    ]
  },
  {
    "id": "2e89e42079f652fd727fe2b0e7936f80",
    "title": "太真卧病图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "鬓蝉雕落柳眉颦，惭愧三郎不见嗔。",
      "一病早知尸解去，定无罗袜堕边尘。"
    ]
  },
  {
    "id": "2e89e42079f652fdbe0aa3f618e96a77",
    "title": "次枯崖问病韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "病馀已觉二毛侵，湖海诗盟亦懒寻。",
      "无奈壮怀生万感，黄昏枕上听蛩吟。"
    ]
  },
  {
    "id": "2e89e42079f652fd27be7b706e134088",
    "title": "元日",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "大书春帖当桃符，吟对窗前梅一株。",
      "湖海相逢无老少，莫分先后饮屠苏。"
    ]
  },
  {
    "id": "2e89e42079f652fd27be7b703cf37482",
    "title": "元日",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "绿蜡红纱满路新，翠眉蝉鬓往来人。",
      "榕阴门户香如雾，十二天街无此春。"
    ]
  },
  {
    "id": "2e89e42079f652fde8ab3cac4fdb598a",
    "title": "征人妇",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "候虫唧唧话人愁，镇日思君懒下楼。",
      "鸿雁不来边信隔，时凭乾鹊噪檐头。"
    ]
  },
  {
    "id": "2e89e42079f652fde8ab3cac940b1349",
    "title": "征人妇",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "西风吹老碧桐秋，因念征夫事远游。",
      "独倚小楼重回首，飞来一叶是何舟。"
    ]
  },
  {
    "id": "2e89e42079f652fd1f8cfb837890a831",
    "title": "夜坐冥搜闻吟声",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "青灯耿耿透窗明，一字推敲睡不成。",
      "只道衰翁自迂阔，隔楼亦有苦吟声。"
    ]
  },
  {
    "id": "2e89e42079f652fda8ecb60a847cf8e3",
    "title": "南雪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "半生道路困风沙，冰雪骎骎到海涯。",
      "锄却旧时桃与李，满园多种木绵花。"
    ]
  },
  {
    "id": "2e89e42079f652fd29ba949b7d7fa788",
    "title": "观西淙千丈瀑布",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "泉声一派迫人寒，疑有痴龙在此间。",
      "听了西淙三日雨，不知天下有庐山。"
    ]
  },
  {
    "id": "2e89e42079f652fd29ba949b867612f0",
    "title": "观西淙千丈瀑布",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万斛明珠万叠雷，分明激破白云堆。",
      "何因卷上银河去，莫放濑溪桥下来。"
    ]
  },
  {
    "id": "2e89e42079f652fd51260ac57f0da9a6",
    "title": "钱塘潮图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "吴缣半幅浪如堆，开卷晴窗殷地雷。",
      "一见野人心目爽，中秋曾看夜潮来。"
    ]
  },
  {
    "id": "2e89e42079f652fd7043d896f16f7035",
    "title": "乌衣巷",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "飞云当日未停骖，巷在秦淮水以南。",
      "可笑异闻唐小说，馀风犹袭晋清谈。"
    ]
  },
  {
    "id": "2e89e42079f652fdc5b9e46bb270e0d8",
    "title": "翡翠",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "毛羽生来便属人，悔将体段斗精神。",
      "寄言翡翠休惊讶，但是文章尽累身。"
    ]
  },
  {
    "id": "2e89e42079f652fd5d40cfc0d3073323",
    "title": "晚静",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "当日濂翁此读书，自编小说爱芙蕖。",
      "方池静植香清远，便拟蓬莱小石渠。"
    ]
  },
  {
    "id": "2e89e42079f652fd0c6916cb8a0bd1dc",
    "title": "芭蕉",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "为爱芭蕉绿叶浓，栽时傍竹引清风。",
      "近来怕听愁人雨，斫尽檐前三四丛。"
    ]
  },
  {
    "id": "2e89e42079f652fd4cec7314b06ecae4",
    "title": "翠凉",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "千章古木影萧森，未必山林如许深。",
      "才见眼前成绿暗，一年又负种花心。"
    ]
  },
  {
    "id": "2e89e42079f652fdc3fa484808ab79a7",
    "title": "题寿星寺杯泉",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "勺水原来亦自多，便盈科后要如何。",
      "老龙岂是杯中物，放出长江与大河。"
    ]
  },
  {
    "id": "2e89e42079f652fd6c4b2e9330b0c12f",
    "title": "游九日山",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "散策来游九日山，松风细细袭人寒。",
      "菊花过了重阳节，自是登高兴未阑。"
    ]
  },
  {
    "id": "2e89e42079f652fde4f00f1300fdf067",
    "title": "夜泊朋溪钓隐",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "借得溪亭暂解鞍，溪亭拟作钓船看。",
      "不应隐处近城郭，未必终身把钓竿。"
    ]
  },
  {
    "id": "2e89e42079f652fd5ba20f18dd810f58",
    "title": "呼猿",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "前度寒林去不回，洞门今为小猿开。",
      "不因掷果为香饵，未必人呼肯下来。"
    ]
  },
  {
    "id": "2e89e42079f652fda46bfaf088c9b930",
    "title": "天竺呼猿",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "眠云啸月走枯藤，不是园丁叫不应。",
      "自恋香林不归去，前生恐是住山僧。"
    ]
  },
  {
    "id": "2e89e42079f652fd20b645a7bc5626c4",
    "title": "睡猫",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "瓶中斗粟鼠窃尽，床上狸奴睡不知。",
      "无奈家人犹爱护，买鱼和饭养如儿。"
    ]
  },
  {
    "id": "2e89e42079f652fd0e24c79a4740e980",
    "title": "桃源图",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "误入仙源不记春，花间一见喜津津。",
      "可怜尘迹空遗恨，一树桃花经几秦。"
    ]
  },
  {
    "id": "2e89e42079f652fd57eb63a55cf51cf0",
    "title": "山行逢樵者",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "鹤发童颜歌负薪，衣襟不染一凡尘。",
      "担头几点桃花片，恐是当年避世人。"
    ]
  },
  {
    "id": "2e89e42079f652fd053125a8013f5427",
    "title": "次适安感古二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "少陵合与古诗班，不是诗家持论宽。",
      "风雅近来随世变，诗无可采不须官。"
    ]
  },
  {
    "id": "2e89e42079f652fd053125a8203032a9",
    "title": "次适安感古二首",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "二南风化盛行时，里咏涂歌总是诗。",
      "采到春秋无可采，获麟以后更堪悲。"
    ]
  },
  {
    "id": "2e89e42079f652fdee0500011dba927e",
    "title": "次黄瑞玉石镜韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "凿出巉岩似镜形，年深剥尽藓痕青。",
      "世间更有磨塼者，欲借钳锤与五丁。"
    ]
  },
  {
    "id": "2e89e42079f652fde6e9559514b26dee",
    "title": "送友人",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "才到离亭泪满衣，云山千里梦相随。",
      "石州一曲阳关酒，窨约归来是几时。"
    ]
  },
  {
    "id": "2e89e42079f652fd344ba9c4a4c46586",
    "title": "和宫怨",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "斜日倒穿龙尾道，杨柳半枯秋色老。",
      "翠华西幸华清宫，长门落叶无人扫。"
    ]
  },
  {
    "id": "2e89e42079f652fdb015fa13a28aec30",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "汉宫春色傍黄昏，曾谒金门奉至尊。",
      "月上海棠人寂寂，焚香百拜感皇恩。"
    ]
  },
  {
    "id": "2e89e42079f652fdb015fa13fd6af7bb",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "垂杨枝上喜迁莺，梅子黄时雨乍晴。",
      "几阵薰风穿玉殿，真珠帘内有欢声。"
    ]
  },
  {
    "id": "2e89e42079f652fdb015fa1386fa68c1",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "锡宴山亭车马回，三千宫女醉蓬莱。",
      "绕池游唱逍遥乐，自折红莲一朵来。"
    ]
  },
  {
    "id": "2e89e42079f652fdb015fa13ce8148ed",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "深夜游宫玉漏迟，侵晨莺啭上林时。",
      "无端蝶恋花心动，摇落东风第一枝。"
    ]
  },
  {
    "id": "2e89e42079f652fdb015fa13ba92d144",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "夜合花开笑语声，敢将薄幸诉衷情。",
      "祝君圣寿千秋岁，妾愿年年引驾行。"
    ]
  },
  {
    "id": "2e89e42079f652fdb015fa13e87679bb",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "美人戚氏出椒房，金缕衣成八宝妆。",
      "夜静绮罗香度处，瑶台月下满庭芳。"
    ]
  },
  {
    "id": "2e89e42079f652fdb015fa13d25bb8c6",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "瑶花飞处忆瑶姬，一日倾杯十二时。",
      "青玉案前呵冻手，推窗自塑雪狮儿。"
    ]
  },
  {
    "id": "2e89e42079f652fdb015fa1360b4edc3",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "通宵银烛影摇红，坐对孤鸾伴守宫。",
      "空有妇人娇态在，眼儿薄媚怨春风。"
    ]
  },
  {
    "id": "2e89e42079f652fdb015fa139ba9efa3",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "桂枝香里立多时，忽见传言玉女来。",
      "报道太清歌未彻，何妨爱月夜眠迟。"
    ]
  },
  {
    "id": "2e89e42079f652fdb015fa13b92ce3f9",
    "title": "宫词",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一自长门芳草生，六宫怕见柳梢青。",
      "玉楼春尽君王懒，大小梁州不忍听。"
    ]
  },
  {
    "id": "2e89e42079f652fd7e0e63dc638ec88c",
    "title": "玉泉观鱼",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "一潭秋水净无尘，付与群鱼乐性真。",
      "镇日倚栏看未足，岂知沧海有修鳞。"
    ]
  },
  {
    "id": "2e89e42079f652fd9c211df864452907",
    "title": "秋声",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "秋本无言那有声，不然风过物飘零。",
      "此心只在人心做，说与行人莫误听。"
    ]
  },
  {
    "id": "2e89e42079f652fd696671f16ac909d0",
    "title": "飞来峰",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "山染西湖水漾青，孤高长对冷泉亭。",
      "飞来何不飞将去，空与山僧作画屏。"
    ]
  },
  {
    "id": "2e89e42079f652fd435e76853ca52cde",
    "title": "快倚亭",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "筑得危亭倚太空，品题曾属考亭翁。",
      "著身高处不知快，多少池台在下风。"
    ]
  },
  {
    "id": "2e89e42079f652fd37dba1056da98a0d",
    "title": "恭和皇帝宸翰四绝句",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "凭高望杀旧山川，万里云迷不尽天。",
      "汴水流经淮泗去，更无人买北归船。"
    ]
  },
  {
    "id": "2e89e42079f652fd37dba105895eb8e7",
    "title": "恭和皇帝宸翰四绝句",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "中兴盛事记磨崖，上有千年苔藓花。",
      "世变几经流水去，山边犹有漫郎家。"
    ]
  },
  {
    "id": "2e89e42079f652fd37dba105370c9519",
    "title": "恭和皇帝宸翰四绝句",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "放鹤山中访野梅，南枝开了北枝开。",
      "花神不作趋时态，也待鸾舆亲幸来。"
    ]
  },
  {
    "id": "2e89e42079f652fd37dba105d57a2212",
    "title": "恭和皇帝宸翰四绝句",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "御沟镇日水潺潺，安得流红到世间。",
      "三十六宫新雨露，春风长绕八盘山。"
    ]
  },
  {
    "id": "2e89e42079f652fd228dd8e26bb8d1e0",
    "title": "次芸居无题韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "身似浮云不定栖，倚栏觅句听鸦啼。",
      "洛阳纸价新来贵，吟得诗成就壁题。"
    ]
  },
  {
    "id": "2e89e42079f652fdf7f60fdc0dccaead",
    "title": "寄方南湖",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "风雨中间奔客程，征衣湿尽尚悭晴。",
      "可人不见空惆怅，拍拍一湖春水平。"
    ]
  },
  {
    "id": "2e89e42079f652fdb42443b6744ec7d9",
    "title": "次韵顺适遣寄",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "拟折芳馨遗所思，要将心事共谋惟。",
      "暮云遮断松江路，重读夫君别后诗。"
    ]
  },
  {
    "id": "2e89e42079f652fd678206e9c4ab72bb",
    "title": "游小身岩",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "千古岩隈迹未尘，几多斧凿幻全身。",
      "金身丈六犹言小，绝倒侏儒世上人。"
    ]
  },
  {
    "id": "2e89e42079f652fd8999db23648a32c6",
    "title": "瑞香花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "生处多应散紫芝，清香端的与梅期。",
      "梅花刚被人描画，却是清香人不知。"
    ]
  },
  {
    "id": "2e89e42079f652fde0ea34431a551e2e",
    "title": "刘项祠",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "二祠相望几春秋，祀了龙颜祀沐猴。",
      "章戴溪南梨岭北，不知何处是鸿沟。"
    ]
  },
  {
    "id": "2e89e42079f652fdc82e04e6e39bc979",
    "title": "客里",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "客里吟诗几岁寒，归来依旧客衣单。",
      "一冬不见孤山面，只买梅花带雪看。"
    ]
  },
  {
    "id": "2e89e42079f652fd862f4a6a539978bd",
    "title": "水乐洞",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "娲皇昔日奏钧天，一派清音知几年。",
      "寄语山灵好收拾，不须留与世人传。"
    ]
  },
  {
    "id": "2e89e42079f652fd99da2892444648bd",
    "title": "游水乐烟霞二洞三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "此是游山第二回，天风吹断洞云开。",
      "人生到处须行乐，不为寻梅亦自来。"
    ]
  },
  {
    "id": "2e89e42079f652fd99da289289cf342a",
    "title": "游水乐烟霞二洞三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "爱山分席坐松阴，草草杯盘慰赏心。",
      "水乐不鸣天籁寂，数声幽鸟和清吟。"
    ]
  },
  {
    "id": "2e89e42079f652fd99da289291414689",
    "title": "游水乐烟霞二洞三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "象鼻峰前得少留，烟霞风景记来游。",
      "等闲拂石题名姓，惹得青云上笔头。"
    ]
  },
  {
    "id": "2e89e42079f652fd07a1fdbabeeacce7",
    "title": "景阳宫井",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "隋师已迫长江浒，玉树庭花曲未终。",
      "千古龙鸾有遗恨，胭脂井上至今红。"
    ]
  },
  {
    "id": "2e89e42079f652fd9cfcf33c45e5d3cd",
    "title": "过桐江三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "解缆移舟浙水滨，晚潮初落岸痕新。",
      "酒酣卧唱江南曲，月在篷窗冷照人。"
    ]
  },
  {
    "id": "2e89e42079f652fd9cfcf33cb874141c",
    "title": "过桐江三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "客星何预汉中兴，枉把虚名累子陵。",
      "千古钓坛如壁立，先生去后少人登。"
    ]
  },
  {
    "id": "2e89e42079f652fd9cfcf33ccdf3dce1",
    "title": "过桐江三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "流水高山得趣时，好音政不要人知。",
      "绝弦此意谁能会，未必尽因钟子期。"
    ]
  },
  {
    "id": "2e89e42079f652fde64cd8ce52b0df21",
    "title": "用韵送驴与源谷",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "长耳追风走似流，黔人空使载驴舟。",
      "巾箱欲置无容处，来与骚人款段游。"
    ]
  },
  {
    "id": "2e89e42079f652fd11df8dc8652d55bd",
    "title": "十二月十五夜雪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "听得窗前雪打声，起来眼界甚分明。",
      "从前浪说丰年瑞，三白如今始作成。"
    ]
  },
  {
    "id": "2e89e42079f652fd31a70eea55bbca87",
    "title": "元宵雪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "灯火楼台白玉铺，这般祥瑞不如无。",
      "谁能断取维摩手，画出元宵踏雪图。"
    ]
  },
  {
    "id": "2e89e42079f652fd2e9b1f6201ee4d69",
    "title": "次卓仁夫元宵雪中三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "姑射神人雉扇开，三千玉女拥瑶台。",
      "十分散布犹嫌少，万斛明珠抖下来。"
    ]
  },
  {
    "id": "2e89e42079f652fd2e9b1f628c5e1bea",
    "title": "次卓仁夫元宵雪中三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "风急梅花片片飞，游人星散市声稀。",
      "翻思往日西楼约，不至天明不肯归。"
    ]
  },
  {
    "id": "2e89e42079f652fd2e9b1f6217b38185",
    "title": "次卓仁夫元宵雪中三绝",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "绣帘直下整云鬟，歌舞丛中强自欢。",
      "兴尽归来太多事，不如高卧学袁安。"
    ]
  },
  {
    "id": "2e89e42079f652fdfe63530670c93c58",
    "title": "古意",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "流水滔滔去不回，好花能得几时开。",
      "丁宁莫剪门前竹，留两三竿待凤来。"
    ]
  },
  {
    "id": "2e89e42079f652fd15d28b06e4d5ed88",
    "title": "秋意",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "淅淅西风响败栏，棕榈一夜战声乾。",
      "壮心肯逐悲秋老，自剔青灯把剑看。"
    ]
  },
  {
    "id": "2e89e42079f652fdaec7fe424e2ce096",
    "title": "吴潘二台官以直言左迁董夕郎亦以荐贤之故相继翩然而去公论惜之三学叩阍来归刘声伯感而赋诗因次其韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "三凤高飞挽不留，辕驹仗马转堪羞。",
      "明朝封事排阊阖，公论从来在士流。"
    ]
  },
  {
    "id": "2e89e42079f652fdaec7fe425456a5e1",
    "title": "吴潘二台官以直言左迁董夕郎亦以荐贤之故相继翩然而去公论惜之三学叩阍来归刘声伯感而赋诗因次其韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "风采才看耸柏台，如何又遣赋归来。",
      "晚年造物多颠倒，雷发原来是祸胎。"
    ]
  },
  {
    "id": "2e89e42079f652fd1611b933b4ddf365",
    "title": "观道君御书",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "带草行书十数行，也随匹马到钱塘。",
      "伤心一幅槐黄纸，犹染宣和御墨香。"
    ]
  },
  {
    "id": "2e89e42079f652fd651351f9c998cdd4",
    "title": "邻雪",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "万玉丛中愿卜邻，世无和靖莫相亲。",
      "石桥春涧留衣钵，端的先生是后人。"
    ]
  },
  {
    "id": "2e89e42079f652fde41e5976dfcfc272",
    "title": "含章殿",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "千古风流说寿阳，梅花飘落粉犹香。",
      "寄言长信宫中女，莫学当时亡国妆。"
    ]
  },
  {
    "id": "2e89e42079f652fdd894caa10035f60d",
    "title": "灵和殿",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "灵和殿下三眠柳，舞尽春风入画图。",
      "记得风流年少事，青青还似旧时无。"
    ]
  },
  {
    "id": "2e89e42079f652fd0844e0c842f839b8",
    "title": "晚梅次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "准拟和羹滋味成，如何尚带隔年英。",
      "春风可是无分别，遣放夭桃相并生。"
    ]
  },
  {
    "id": "2e89e42079f652fd0844e0c846fcafaa",
    "title": "晚梅次韵",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "年少丛中最老成，春风一点尚留情。",
      "先生早晚调羹去，说与群儿莫浪争。"
    ]
  },
  {
    "id": "2e89e42079f652fda1a927c44fd116ca",
    "title": "怀林梅臞",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "梅花寂寂几黄昏，见说青毡属耳孙。",
      "欲访咸平旧香影，无僮无鹤暗销魂。"
    ]
  },
  {
    "id": "2e89e42079f652fd1d9bf6230ee35317",
    "title": "落梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "花本无情却有情，谁将开落拟浮生。",
      "盈虚自是天机事，错认楼前羌笛声。"
    ]
  },
  {
    "id": "2e89e42079f652fd1d9bf6232aed06f5",
    "title": "落梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "南枝不与北枝同，及早开时及早空。",
      "莫笑北枝开较晚，前头毕竟有春风。"
    ]
  },
  {
    "id": "2e89e42079f652fdc24f5533c2257c44",
    "title": "寻梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "因探梅花踏晓云，隔墙时有暗香闻。",
      "枝头才漏春消息，便带春愁一二分。"
    ]
  },
  {
    "id": "2e89e42079f652fd4bf0fb9cd30322c5",
    "title": "题高伯寿墨梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "才见梅花喜溢眉，无声诗索有声诗。",
      "自从即墨移来种，莫辨南枝与北枝。"
    ]
  },
  {
    "id": "2e89e42079f652fd4bf0fb9c30d83f87",
    "title": "题高伯寿墨梅",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "生来洁白本无瑕，剪雪裁冰擅一家。",
      "堪叹俗流刚点涴，故将水墨写梅花。"
    ]
  },
  {
    "id": "2e89e42079f652fd60925fd2b5cb5325",
    "title": "闺情",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "宝镜愁看泪脸红，银瓶冷落若为容。",
      "梦魂不怕关山险，飞过巫山十二峰。"
    ]
  },
  {
    "id": "2e89e42079f652fd6f1be7e5c0558d6c",
    "title": "闺怨",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "君居楚尾妾吴头，咫尺天涯作许愁。",
      "多谢有情江上月，夜深分照两家楼。"
    ]
  },
  {
    "id": "2e89e42079f652fd6f1be7e5e71e3a47",
    "title": "闺怨",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "别后妆台镜懒开，倚门日日望书来。",
      "西风吹过衡阳雁，雁已归回郎未回。"
    ]
  },
  {
    "id": "2e89e42079f652fd1aa7e20967f27e8b",
    "title": "雨中有怀",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "几度怀人风雨中，篝灯坐待鼓三通。",
      "寸心同指长江水，君向西流我向东。"
    ]
  },
  {
    "id": "2e89e42079f652fd6a2b9634d308500c",
    "title": "豆粥",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "豆白宜烹玉糁糜，绝胜云子雪翻匙。",
      "芜蒌亭上冰霜里，曾与君王疗一饥。"
    ]
  },
  {
    "id": "2e89e42079f652fd355d1398caec025a",
    "title": "秘书省墨竹",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "写出此君真面目，笔端造化少人知。",
      "我疑与可今犹在，安得东坡共赋诗。"
    ]
  },
  {
    "id": "2e89e42079f652fd2eb6b1a2e67d396b",
    "title": "闻西事有感",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "春水方生秋又残，上流无处避风寒。",
      "杜鹃飞向东南去，怕见如今蜀道难。"
    ]
  },
  {
    "id": "2e89e42079f652fd57ea1f52e40e50ac",
    "title": "桐庐县",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "富春山下桐庐县，江水萦回千万峰。",
      "县宰何人真解事，做官来向画图中。"
    ]
  },
  {
    "id": "2e89e42079f652fd1f653d458fbfa71f",
    "title": "徘徊花",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "独擅春花掩众芳，蔷薇水洗内家妆。",
      "可怜清气无收拾，惹得闲人衣袖香。"
    ]
  },
  {
    "id": "2e89e42079f652fd4536646ceca6aa41",
    "title": "秀野",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "世路荆榛日日深，山居抱膝且长吟。",
      "便教定亶无公论，不到风闻松竹林。"
    ]
  },
  {
    "id": "2e89e42079f652fdda92772d165ca7ed",
    "title": "赠张南金谈星",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "乃祖乘槎去复还，君平饶舌世人传。",
      "天机不道因渠泄，更遣云仍学算天。"
    ]
  },
  {
    "id": "2e89e42079f652fdee7b5ca95624a574",
    "title": "谈星陈炎发求诗",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "从来此物最瞒人，术好多为造物嗔。",
      "若把天机全泄漏，罚教甘石一生贫。"
    ]
  },
  {
    "id": "2e89e42079f652fdfe8ff154d91ce9ba",
    "title": "读后村梅花百咏",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "曾被梅花累十春，孤山踪迹断知闻。",
      "百篇依旧相嘲弄，却恐梅花又怕君。"
    ]
  },
  {
    "id": "2e89e42079f652fd2ad04c4e4e730f72",
    "title": "不如归去",
    "authorName": "胡仲弓",
    "authorId": "2e89e42079f652fdd1457b72d1457b72",
    "dynasty": "宋",
    "content": [
      "禽言自是不分明，谁信西川帝子灵。",
      "千古传讹无订正，至今春晚误人听。"
    ]
  }
]