[
  {
    "id": "2e89e4201a772df0b27c9a8208f0588c",
    "title": "送陶秀才二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "江天九旬雨，江路三尺泥。",
      "扶家遂远适，羸马正难骑。",
      "传舍野烟中，子规连夜啼。",
      "乡园归得到，应已血沾衣。"
    ]
  },
  {
    "id": "2e89e4201a772df07f05577d6f539214",
    "title": "送朱伯原秘校",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "泠泠皖溪水，悠悠天柱云。",
      "云行水光动，水洗云影分。",
      "幽人坐卧吟，孤绝迥出群。",
      "资彼云水秀，释此尘垢纷。",
      "胡为倏言别，扁舟连夜发。",
      "往登姑苏台，而望太湖月。",
      "却寻史迁迹，但见苍烟灭。",
      "览古竟论今，治具校工拙。",
      "有才不得施，著书贻后世。",
      "何必腰黄金，自享千载贵。",
      "鲈鱼秋正熟，云泉味尤美。",
      "若逢吴市门，更访长生理。"
    ]
  },
  {
    "id": "2e89e4201a772df04bfcbc4638b12cb1",
    "title": "同蒋颖叔游丁山彰教寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "北风方苦寒，冰霜昼未消。",
      "偶倾御史盖，同上丁山椒。",
      "空崖白云宿，拱木猕猴跳。",
      "碑皴龟腹裂，泉活龙尾摇。",
      "枯松起幽籁，中天奏云韶。",
      "苔深鸦发翠，石立壮土翘。",
      "荒坟瘗参军，沉魄谁与招。",
      "却读乐安词，惨淡窥泬寥。",
      "矧复见犹子，危言动清朝。",
      "甘心脱豸冠，窜迹投冗寮。",
      "公议在后世，美才无吝骄。",
      "六经收满腹，辨析皆有条。",
      "登山听君语，淙淙碎琼瑶。",
      "但惊白日落，归驭不可邀。",
      "明发余亦往，安得同渔樵。"
    ]
  },
  {
    "id": "2e89e4201a772df08c3ed68c861295a6",
    "title": "招蒋颖叔游丁山彰教寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "闲心乐名山，景象恣吟剽。",
      "昭亭西南隅，乱峰最青峭。",
      "盘盘得修径，豁豁渐明眺。",
      "一读道旁碑，古兴恣雅要。",
      "知有金仙家，即往不俟召。",
      "平田转回塘，飞瓦接危峤。",
      "东边卧石虎，徐王旧坟兆。",
      "但惊深藓晦，不见金碧耀。",
      "图形半残缺，冷榻孤灯照。",
      "深篁归鸟没，空岩雪风叫。",
      "敕书刊翠琰，灵迹获猎烧。",
      "寒潭多蛰鳞，佛子忌渔钓。",
      "动活各遂性，蕃衍理可校。",
      "馀晖初月散，幽籁发玄窍。",
      "中有无心人，禅禅自相绍。",
      "问年逾耳顺，肤色尚如少。",
      "翻令念达人，鸿蒙首频掉。",
      "时平冠佩繁，往往属不肖。",
      "岂如弃以归，林泉自投跳。",
      "卓彼蒋夫子，诗辞极精妙。",
      "能来同我游，险绝共长啸。",
      "终当为君诵，古律变新调。",
      "更评江南事，僣迹又足悼。",
      "不能降真人，卒用焚祖庙。",
      "训狐啼老木，愁烟起荒藋。",
      "复有贰卿碑，曾为参军吊。",
      "勇为手势吟，一助玉瓶釂。"
    ]
  },
  {
    "id": "2e89e4201a772df0ee13949637a27fee",
    "title": "同蒋颖叔殿院游昭亭山广教寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "晴光散馀翳，佳辰值清和。",
      "联车不辞远，共登昭亭阿。",
      "步夷惬苍石，缘险扪修萝。",
      "迥出白云上，俯瞰飞鸟过。",
      "凌霄插危观，裂地注明河。",
      "微风解兰芷，广陂浴凫鹅。",
      "潭潭紫华君，左右森矛戈。",
      "雷电在呼吸，玉帛荐牲牺。",
      "庙食溢千载，祐民理无讹。",
      "崔碑梦恊吉，谢守诗载歌。",
      "却憩林下寺，裴颜迹尤多。",
      "丹青业已晦，长髯但皤皤。",
      "笔画肖家法，燕尾无偏颇。",
      "览古发遐想，缘情还独哦。",
      "逢时不荣达，憔悴同苫蓑。",
      "嗒焉姑自丧，安之如命何。",
      "彼美蒋御史，道术追雄轲。",
      "眄予委泥涸，有意倾馀波。",
      "荐士古来重，披剑今则那。",
      "书为昭亭篇，昭亭崖可磨。"
    ]
  },
  {
    "id": "2e89e4201a772df0ecaacff86070f2b0",
    "title": "同许栖默游华阳洞",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "春归白昼永，庭虚民事退。",
      "寻幽何所之，佳宾幸同载。",
      "出门十馀里，仙者馀迹在。",
      "非实固难评，洞壑茅可爱。",
      "绿萝垂长帘，秘景得藏晦。",
      "造深揭苇火，陟险汗渐背。",
      "中宽稍可休，仰视覆圆盖。",
      "石乳忘岁年，物象千万态。",
      "龙泓绀澄碧，溢溜渐飞洒。",
      "阴森毛骨寒，志往力殊怠。",
      "磨崖记名姓，斯游定难再。",
      "人生足离合，世役异屯泰。",
      "清风起林杪，萧瑟动天籁。",
      "归欤亦何求，盈筐采兰艾。"
    ]
  },
  {
    "id": "2e89e4201a772df022437cb89c8a53f3",
    "title": "同刘继邺秀才游岳麓登法华台呈如水长老",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "南出长沙城，西渡潇湘水。",
      "谁铺碧鲛绡，迥透黄金底。",
      "中分橘直洲，隐若鳌背起。",
      "府邑古称雄，地势信少比。",
      "苟非仁义图，畴将甲兵洗。",
      "晚色烟雾开，人家明镜里。",
      "斯须舍舟楫，纵步踏兰芷。",
      "遥遥望松门，物象愈奇伟。",
      "枝叶既不繁，霜雪讵能毁。",
      "传云陶将军，屯营手植此。",
      "至今凌云气，犹如大君子。",
      "才过清风峡，路转不容跬。",
      "尘寰自此隔，佛界朗瞻跂。",
      "层梯上重门，绘塑光炜炜。",
      "皓鹤去无踪，寒泉但清泚。",
      "遂登法华台，平目瞰千里。",
      "返惊人世卑，堑壁徒为耳。",
      "连甍十万户，罗列在案几。",
      "想当韩杜时，荆棘晦遗址。",
      "不见湘西篇，惟夸道林美。",
      "幸同刘子来，纵视眼不眯。",
      "作诗君勿谦，前辈尚可拟。",
      "挥笔方争豪，求心翻自鄙。",
      "请看梁上题，半是泉中鬼。",
      "白发缠利名，何由外生死。",
      "道师深悟禅，软语听亹亹。",
      "明驱三乘车，济我岸超彼。",
      "台名将谓何，此喻有深理。",
      "香色存天然，了不染泥滓。",
      "救物运真悲，得法终日喜。"
    ]
  },
  {
    "id": "2e89e4201a772df0db9fdcf0baf16488",
    "title": "游云盖寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "名山寺多占，此寺山尤名。",
      "妙云镇弥覆，层层结缦缨。",
      "日光昼微开，灿射黄金城。",
      "木老枝叶简，水长音韵清。",
      "五峰如绀莲，中有楼殿横。",
      "是必龙华宫，禅禅悟无生。",
      "一灯破群暗，众灯迭相明。",
      "纷空素葩坠，悲晚孤猿惊。",
      "予方困邅途，寓宿骨已轻。",
      "愿言永栖此，读尽宝藏经。",
      "顾盼适所适，了绝物外营。",
      "马秣仆亦饭，奈何催北征。"
    ]
  },
  {
    "id": "2e89e4201a772df06186ae6eb2b6cc72",
    "title": "游鹿苑寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "游遍湘西山，晚至鹿苑寺。",
      "平冈列城郭，长松肖兵卫。",
      "入门尤清凉，读碑辨往事。",
      "乃知阿育王，曾此藏舍利。",
      "浮屠当殿阴，令人竦瞻视。",
      "宝网敷金云，倏忽变苍翠。",
      "僧云秋杪时，月静甘露坠。",
      "大觉去无踪，山只自灵异。",
      "白鹿不我逢，残花在岩际。",
      "居者多寿老，安禅信无累。",
      "筇衲为生涯，心不坠情伪。",
      "源源听法语，陶陶袭和气。",
      "簪绅胡为乎，顶踵缚忧愧。",
      "愿从彼上人，预闻第一义。",
      "烦心沃醍醐，顿悟超十地。",
      "聊为鹿苑吟，清梦不成寐。"
    ]
  },
  {
    "id": "2e89e4201a772df0e1fe1ed5edd55121",
    "title": "游华阳洞阻雨",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "此洞昔无闻，人迹固稀到。",
      "一昨紫微游，刻石记所好。",
      "遂令天下知，游者争欲造。",
      "我方佩县印，事闲慕高蹈。",
      "联镳二三子，并坚松柏操。",
      "樽罍薄携持，丁壮却前导。",
      "行行逼崖巅，紫翠射襟帽。",
      "方疑攀郁萝，又若堆海潦。",
      "石门未及窥，忽值山雨暴。",
      "风云暗衢路，雷电拆岩峤。",
      "苍黄仆夫语，踊跃猿猱叫。",
      "黄泥濡衣裳，安得白日照。",
      "初游成欢愉，中险触愤懊。",
      "佛舍距几何，望望目睛眊。",
      "击镫促疲马，十步九攲倒。",
      "登堂亟就榻，释子数相劳。",
      "寻幽尚龃龉，处世信难料。",
      "暂眠稍苏息，起坐复悲啸。",
      "宁非山鬼护，不使俗客眺。",
      "桓桓翠琰文，愈读愈精妙。",
      "名由今日新，迹入万古耀。",
      "骐骥步莫追，驽骀志弥劭。",
      "犹期六月来，散发避炎燎。",
      "一雨路阻绝，何以为壮少。",
      "归欤歌芜词，聊为起同调。"
    ]
  },
  {
    "id": "2e89e4201a772df058d11196364fba17",
    "title": "夏日游环碧亭",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "登山得斯亭，佳宾幸过从。",
      "取笋苍玉林，置酒黄金钟。",
      "愿言寿而康，泰运宁易逢。",
      "孔孟陟三事，尧舜乘六龙。",
      "民财皆辨析，田壤仍登丰。",
      "关关禽声和，剪剪木影浓。",
      "濯足就绿水，披衣揽清风。",
      "微吟百忧散，达道千古同。",
      "诸君况才豪，如罴复如熊。",
      "莫辞烂醉归，皓月还生东。"
    ]
  },
  {
    "id": "2e89e4201a772df0f139b3969ae8d8b6",
    "title": "和颖叔丁山黯字",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "寒日少晶光，山色亦惨惨。",
      "瀑泉冻不飞，啼鸟声顿减。",
      "传呼绣衣来，僧鼓击坎坎。",
      "石坐无毡裀，团团织蒲菼。",
      "比为泉石游，固已慕清淡。",
      "爱君神采莹，皎若白玉鉴。",
      "一登林际亭，毫发无遗瞰。",
      "勇起发孤唱，四坐噤莫阚。",
      "君辞如太羹，我语效盐咸。",
      "卷旗促降敌，贤将释不斩。",
      "虽生已包羞，铅刀竟谁錾。",
      "却读道旁碑，往事增新感。",
      "功名能几何，回首岁时暂。",
      "胡为夺浩气，百忧煎一胆。",
      "趋时既迍邅，独往固勇敢。",
      "白云无人争，皓月从我揽。",
      "开樽直一醉，莫惊别袖掺。",
      "明发何所思，龙断坐汲黯。"
    ]
  },
  {
    "id": "2e89e4201a772df0fd971d416907d235",
    "title": "和梅谦叔丁山吃字",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "腊月衣未绵，两股冻成疾。",
      "谁复为我扶，平步时时蹶。",
      "文章那更论，精魄恐坠失。",
      "缘何御史君，相招傍寒日。",
      "迤逦造林泉，尘坌为披拂。",
      "霓幡云外垂，石虎草间出。",
      "深门窥泬漻，拱木递萧瑟。",
      "丹青与老碑，遗事知仿佛。",
      "僣迹已榛芜，新游论胶漆。",
      "主人才何如，骥足千里逸。",
      "梅君南昌后，襟韵犹凄溧。",
      "刘子亦可奇，彖象久精诘。",
      "顾予最空疏，百辨今已吃。",
      "谤言来戈矛，自量几不密。",
      "终甘首阳饿，岂效操瓢乞。"
    ]
  },
  {
    "id": "2e89e4201a772df05ca2165da83bd58b",
    "title": "酬颖叔见寄",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "铿铿南华经，语意妙复妙。",
      "高能出苍旻，卑不厌藜藋。",
      "阴静偶暂处，影迹两莫吊。",
      "息踵真人徒，息喉愚者绍。",
      "方同造物言，万变领枢要。",
      "既能无怛化，勿凿混沌窍。",
      "百家拾其馀，所得及遗溺。",
      "至音听以气，世或昧此调。",
      "不见杏坛讲，犹为渔父诮。",
      "君看泰山顶，半夜日先照。",
      "惟逢蒋颖叔，沉默造玄窔。",
      "落笔逾万言，严密若诰诏。",
      "嗟予久聋喑，此道雅未剽。",
      "一昨闻君谈，神悟百骸疗。",
      "人忘道术游，鱼忘江海跳。",
      "昭亭果见期，为子发长啸。"
    ]
  },
  {
    "id": "2e89e4201a772df04153d113b529326c",
    "title": "秋水阁席上呈颖叔原道",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "吾爱秋水阁，水影照采椽。",
      "莹碧不知极，定与银汉连。",
      "荷花十丈开，白藕想如船。",
      "双鹤时一鸣，寒霄下回旋。",
      "况复对羽客，岂异蓬莱仙。",
      "便当沽玉液，猛饮明月前。",
      "人生不嗜此，何物能逃年。",
      "请君倾醉耳，松风奏薰弦。",
      "身世能两忘，安用养浩然。",
      "梦觉事已殊，此道谁能全。",
      "驰驱冠剑徒，百岁犹倒悬。",
      "深深下于地，冥冥高出天。",
      "君语达已达，君歌玄复玄。",
      "大笑问刘子，细穷秋水源。",
      "秋水源可到，更寄琳琅篇。"
    ]
  },
  {
    "id": "2e89e4201a772df05a5f479a35ad4422",
    "title": "酬耿天骘见寄",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "追维平昔游，十几丧六七。",
      "与君虽尚在，踸踔各衰疾。",
      "功名无几何，岁月忽已失。",
      "伻来辱新诗，欲和久阁笔。",
      "文章老愈精，光彩烂星日。",
      "市门果神仙，参军真俊逸。",
      "又如窥沙漠，铁骑万馀匹。",
      "一战孰与当，百胜得深术。",
      "有过惧不闻，愚恶志所嫉。",
      "言归洁其身，天命能自诘。",
      "知音我愈寡，深谷讵敢出。",
      "相望止一江，高议容接膝。",
      "请观商山皓，宁终守蓬荜。",
      "众人拉其华，君子俟其实。",
      "定当卜邻去，携手藏于密。"
    ]
  },
  {
    "id": "2e89e4201a772df025c121af0fe5ca81",
    "title": "酬李公择谢予赠范李猿獐",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "黄獐雄领雌，青猿母抱子。",
      "一落罝网中，城市就生死。",
      "不如图画上，山深石泉美。",
      "永无罝网忧，精神自全耳。",
      "爱之写横轴，容易披案几。",
      "动静适自感，物我忘表里。",
      "犹疑跳踯去，毫端讵能止。",
      "易生名独擅，斯人嗟往矣。",
      "后来称李范，赠君君勿鄙。",
      "纵令笔未妙，犹胜负涂豕。"
    ]
  },
  {
    "id": "2e89e4201a772df095e423501db43e56",
    "title": "同陈公彦推官登峨嵋亭",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "新亭彼谁搆，名因翰林揭。",
      "惟南极空旷，朗咏佳兴发。",
      "倾盖忘形骸，辄莫叹华发。",
      "归帆天外低，渡鸟云端没。",
      "中原峥嵘际，天堑限楚越。",
      "宁知承平来，但见山花歇。",
      "君相方圣贤，胡为念京阙。",
      "但穷林泉乐，蹑屐上崷崒。",
      "酒量孰先降，樽罍未云竭。",
      "欲寻太白坟，草间迷断碣。",
      "神交无古今，清风来飘忽。",
      "征辔还催人，东峰挂寒月。"
    ]
  },
  {
    "id": "2e89e4201a772df053bbe96827b9621c",
    "title": "颖叔见招赴何秀才家饮",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "鞭驴赴君招，十步九蹶促。",
      "相逢即忘劳，深围坐重褥。",
      "恍疑出尘寰，气象豁双目。",
      "名花散天香，仙露浥柔玉。",
      "寄乐方寸间，岂必待华屋。",
      "脱屣远市朝，散发免羁束。",
      "更闻诵新作，字字芝兰馥。",
      "堆盘樱实红，满斝酦醅渌。",
      "幽欢未言归，酒令不须督。",
      "平时常卷舌，动静畏险俗。",
      "玄谈今尽倾，我难惬君欲。",
      "朝闻夕可死，悟矣无迟速。",
      "感君倾醍醐，洒我久饥腹。",
      "又如旱田禾，沛然甘雨沃。",
      "主人意殷勤，呼儿具灯烛。",
      "谁家有斯客，贳衣心亦足。",
      "明朝得长篇，调险不可续。"
    ]
  },
  {
    "id": "2e89e4201a772df04b1da5d2a096a065",
    "title": "和公择观李煜书法喜禅师碑",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "五代迭凋丧，江南最偷安。",
      "三世弄翰墨，煜札尤可观。",
      "禅林榜法喜，妙势如飞鸾。",
      "尘埃一藏晦，皴斮脱羽翰。",
      "适逢集仙守，好古将模刊。",
      "振襟自披拂，涂饰粉与丹。",
      "呼僧辨遗像，仿佛存纤纨。",
      "作书究本末，风雨生毫端。",
      "精神还故物，霹雳惊蛰蟠。",
      "幽光亦焕发，令我复长叹。",
      "念彼士君子，穷年抱饥寒。",
      "不及稽古踪，泯默知遇难。"
    ]
  },
  {
    "id": "2e89e4201a772df0176a98ebed4a584b",
    "title": "和樊希韩解元",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "君马一足病，琐琐阻行迈。",
      "况复梅雨天，坐卧不能快。",
      "空山无大脔，何以具君嘬。",
      "墙根采肥杞，湖漘买鲜鲙。",
      "开樽荐浊酒，高论幸忘惫。",
      "寸心拔茅塞，两耳抉双聩。",
      "文醇潜大和，诗险露幽怪。",
      "联吟极物象，君胜我屡败。",
      "东野久龙钟，多惭退之拜。",
      "奇才必自重，虽黜愈勿懈。",
      "卞璧未遇时，在璞岂能坏。",
      "鉴赏一日逢，青紫信如芥。",
      "君行且迟留，马病愿未差。",
      "贳衣亦何辞，庶用接嘉话。"
    ]
  },
  {
    "id": "2e89e4201a772df0d249f48639d54ae9",
    "title": "和公择游寿圣院啜茶题名",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "史君尚清净，携客无杯肴。",
      "茗酌诵佛经，尘缘顿沉抛。",
      "疏云堕檐际，微风泛林梢。",
      "吾心已皎皎，我学岂譊譊。",
      "濡毫题名姓，识此逍遥交。"
    ]
  },
  {
    "id": "2e89e4201a772df00964cdf9e6199c33",
    "title": "和法宗上人月下怀故人",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "山沉江海阔，月行天中央。",
      "游子宿何许，只应归梦长。",
      "浮云且莫生，星河助馀光。",
      "徘徊问孤影，惆怅安可忘。"
    ]
  },
  {
    "id": "2e89e4201a772df05a5f479a3b182085",
    "title": "酬耿天骘见寄",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "我思昔人言，处世犹大梦。",
      "尘编堆床头，抚事聊一诵。",
      "兴衰系时运，贾谊尔何恸。",
      "又思东方朔，为鼠知不用。",
      "谁怜胯下儿，能领百万众。",
      "势去竞诋排，功成乃歌颂。",
      "人情岂相远，此理古今共。",
      "桓桓耿夫子，策射金榜中。",
      "老彼涧底松，未作明堂栋。",
      "暂来令句曲，寻仙造深洞。",
      "摩挲瑶琪花，借问谁所种。",
      "开落既忘年，一奏熏风弄。",
      "诗言此归隐，不恋五斗俸。",
      "何时定挂冠，我愿为仆从。"
    ]
  },
  {
    "id": "2e89e4201a772df05c7b9c8a5401e22b",
    "title": "和韩求仁推官",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "终日汩城市，闲心眷犁锄。",
      "故登原上亭，解此尘中裾。",
      "芬香采薇蕨，驯狎怜麋狙。",
      "却愿物理变，四角生我车。"
    ]
  },
  {
    "id": "2e89e4201a772df086a51a1eaa39e261",
    "title": "樊山",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "汉室火符熄，群雄起纵横。",
      "两京荡为墟，万里无农耕。",
      "曹操劫神器，欲窃禅让名。",
      "吴蜀耻北面，鼎峙方战争。",
      "杀人如鲙鱼，天地厌血腥。",
      "至今武昌邑，尚传吴主城。",
      "长江吞八极，圆坛窥杳冥。",
      "想当禋郊时，志勇扫搀抢。",
      "燔柴封玉牒，冠弁罗公卿。",
      "登山锡宴喜，日光烂旗旌。",
      "宁知后嗣弱，壮业竟无成。",
      "空馀旧基址，千载未攲倾。",
      "常时屡掩卷，每读涕泗盈。",
      "而况泊舟楫，披榛自径行。",
      "霸图何所见，芳草与云平。",
      "晚浪淙石脚，犹疑兵甲声。"
    ]
  },
  {
    "id": "2e89e4201a772df0ca2450ac29231739",
    "title": "观怡亭序铭",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "有唐三百年，绝出阳冰篆。",
      "最怜怡亭序，笔画兼众善。",
      "磨崖深云间，人迹到应鲜。",
      "亦如大君子，隐晦久而显。",
      "裂素印麝煤，字字未讹舛。",
      "冰冻垂瓦石，犀尖利刀剸。",
      "连环不可解，虬尾勇自卷。",
      "谁云模以刻，曾是玉工碾。",
      "铭辞志尤宏，云翼待风展。",
      "琳琅谐八音，雅重参二典。",
      "英豪逢一时，江山供广宴。",
      "遗踪逐飞鸟，旧址没榛藓。",
      "良朋信稀遇，古兴浩难遣。",
      "吾宋垂百年，教化固非浅。",
      "人人擅文翰，比唐殊媚软。",
      "作诗聊自惊，中道尚可勉。"
    ]
  },
  {
    "id": "2e89e4201a772df0f6ded388fc948f8d",
    "title": "殊亭",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "昔人才行殊，亭名至今在。",
      "何年复基构，势压鲸鳌背。",
      "中间鄙俗令，元碑遭睚眦。",
      "豺狼尔何营，龟螭手亲碎。",
      "甚哉憎疾心，曾不校异代。",
      "我将掇其馀，补刻尚可再。",
      "仰瞻天宇宽，俯视江流大。",
      "危危一叶舟，故欲万里迈。",
      "差池想遗风，云山有殊态。"
    ]
  },
  {
    "id": "2e89e4201a772df06e577d7a2fa6451e",
    "title": "怡亭",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "英才欣会遇，旷怀各无瑕。",
      "二李妙分篆，裴铭语尤嘉。",
      "盘盘虬奋鳞，灼灼月吐华。",
      "天影望不尽，雁行飞屡斜。",
      "晴云依晚岫，芳草接平沙。",
      "东溟与西塞，吾宁辨渚涯。"
    ]
  },
  {
    "id": "2e89e4201a772df0d67ae58d084d7b98",
    "title": "石门",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "双崖屹然起，剔藓认题识。",
      "乃知贤令尹，曾同漫叟醉。",
      "落景正西尽，长川自东逝。",
      "唯此两石门，不开亦不闭。"
    ]
  },
  {
    "id": "2e89e4201a772df03181371171640190",
    "title": "郎官湖",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "张公昔爱湖，湖名自公始。",
      "寥寥三百年，逢秋愈清泚。",
      "移船菱荇香，游鱼数赪尾。",
      "回望武昌郭，楼台碧天里。",
      "石照泻灵光，湖波皓如洗。",
      "此景绝世无，爱之心不已。",
      "缅怀昔贤期，林表清风起。",
      "终当归结网，来此养衰鄙。"
    ]
  },
  {
    "id": "2e89e4201a772df08dd61e33cd658dc0",
    "title": "峰顶",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "登山不辞险，探景须穷幽。",
      "行彻五千仞，回首视九州。",
      "人寰莽何处，大野苍烟浮。",
      "更酌天池泉，古意空悠悠。"
    ]
  },
  {
    "id": "2e89e4201a772df00371f72d69fda718",
    "title": "醉石",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "裂嶂飞寒涧，绝壁散明珠。",
      "盘石偃中坞，修林阴翳敷。",
      "世道纷莫救，逸人此提壶。",
      "一酌寄乾坤，回首忘车书。",
      "山花谩相笑，山鸟徒相呼。",
      "更逢山月来，夜响真笙竽。",
      "粹灵淘耳目，幽独宁贤愚。",
      "留踪千载间，游子空踟蹰。",
      "清风起木末，馀凉生坐隅。",
      "浩歌歌去来，逸韵凌遥虚。"
    ]
  },
  {
    "id": "2e89e4201a772df087fcea143105d23b",
    "title": "洞庭阻风",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "南风吹炎蒸，岁望固已休。",
      "怒涛掀洞庭，信宿留归舟。",
      "沙场万马放，大壑群龙投。",
      "阴灵孰尔职，曾无与天谋。",
      "崩山作深潭，深潭变高丘。",
      "上天有号令，岂汝可自由。",
      "朝蝇徒咂咂，暮蚊况啾啾。",
      "归兴邈以阻，触绪增新愁。",
      "安得跨白鹿，山行肆悠悠。",
      "谁能守荒浦，泛险终何求。"
    ]
  },
  {
    "id": "2e89e4201a772df09f9677eb7f509527",
    "title": "濡须山头亭子",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "孤亭压危峰，绝景入平眺。",
      "双崖控巢水，禹力万古耀。",
      "林倾乾象辟，涛淙地轴掉。",
      "茅茨数椽屋，噫哉魏武庙。",
      "心殊岐山伯，迹异甘棠召。",
      "荒戍传遗灵，血食岂亡诮。",
      "吞吴势虽壮，晋起国旋剽。",
      "楼船战士去，沧浪尽鱼钓。",
      "平时欲何为，览古谩长啸。",
      "愁烟起孤壑，白鸟聚残照。",
      "谁令五月来，不见万山烧。",
      "又复想大雪，下上玉岩峤。",
      "重游莫能期，将归且停趬。",
      "诗辞搜亦苦，物状竟难肖。",
      "终篇写亭壁，翻惭画师妙。"
    ]
  },
  {
    "id": "2e89e4201a772df0cb8e0ab4aab48130",
    "title": "谒桐乡张府君庙",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "桐乡富山水，此地最深秀。",
      "诸峰合屏围，二冈屹龙斗。",
      "谷暖禽语滑，岸束溪声逗。",
      "老木如巨贤，森卫备前后。",
      "神功金刻存，庙古何年构。",
      "衣冠近唐人，名字嗟莫究。",
      "悯旱鞭怒蛟，深潭此身仆。",
      "明诚动苍天，雷雨洗白昼。",
      "至今福斯民，血食固宜厚。",
      "予生本屯贱，窃位忧致寇。",
      "约身既多缺，何以抚耆旧。",
      "况瞻贤达迹，彼美松柏茂。",
      "芳醪荐樽爵，馨蔬实笾豆。",
      "悠悠神之思，馀光破昏愗。",
      "归欤歌芜辞，聊用答灵祐。"
    ]
  },
  {
    "id": "2e89e4201a772df046ad421d50045b3f",
    "title": "大风",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "一鸟忽惊鸣，众鸟高下噪。",
      "飘风自南至，汹汹结阴瀑。",
      "须臾江涛翻，石裂巨木倒。",
      "禾麻安愗论，畦陇漭若扫。",
      "苍天本好仁，孰使风伯暴。",
      "有叟重咨嗟，吾年行已耄。",
      "此风未尝见，神理所诫告。",
      "我因谕彼侬，天地广覆焘。",
      "噫气亦偶然，何必泥应报。",
      "掉头不吾顾，植杖复悲悼。"
    ]
  },
  {
    "id": "2e89e4201a772df087bde195fddab70e",
    "title": "兰陵请雨",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "夜半何所适，请雨之名山。",
      "兰陵古仙府，妙迹殊可攀。",
      "秘文呼蛰龙，舒雁荐层坛。",
      "屏气注诚想，百灵启玄关。",
      "绿章封事奏，金阙承恩还。",
      "林风生泠泠，涧溜添潺潺。",
      "遥峰霭冥雾，倏歘迷区寰。",
      "殷雷无猛威，激雨增微澜。",
      "宁独濡枯焦，永愿清尘烦。"
    ]
  },
  {
    "id": "2e89e4201a772df015d32c2f630744a4",
    "title": "观雨",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "不雨九十日，火气流郊郛。",
      "空山渴虎兕，涸泥困龙鱼。",
      "农事固骚屑，令人但长吁。",
      "渺思真宰意，反复竟何如。",
      "去岁百川溢，园田变江湖。",
      "南民遂乏食，十九弃路衢。",
      "那闻今秋旱，性命当无馀。",
      "祀龙稽往法，击鼓烦群巫。",
      "殷殷百里雷，奋自东南隅。",
      "阴云随电合，密雨应时须。",
      "驰驱苍黄际，惨淡气色苏。",
      "登楼注远目，百忧聊涤除。",
      "银浪彻平地，玉绳迷太虚。",
      "日月洗尘坌，山川改焦枯。",
      "法宫朝大舜，冠佩皆鸿儒。",
      "况当礼乐新，百灵共持扶。",
      "和气自兹肇，风雨安敢逾。",
      "欲传千岁音，咏言愧蘼芜。"
    ]
  },
  {
    "id": "2e89e4201a772df026f1861870adc663",
    "title": "春日怀桐乡旧游",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "二年桐乡邑，乘春览荣芳。",
      "日日绕花树，与客倾壶觞。",
      "况有青涧泉，潺潺穿北墙。",
      "容为方广池，白虹卧危梁。",
      "谁磨青铜镜，朗照红粉妆。",
      "唯恐浮云来，遮我逍遥场。",
      "舞娥回皓雪，笛叟鸣凤凰。",
      "醉则卧花下，所惜徂春阳。",
      "作诗数十篇，素壁挥琳琅。",
      "诏书徙幕府，笼鸟无高翔。",
      "却治历川狱，幽忧坐空堂。",
      "有女杀其母，逆气凌穹苍。",
      "郡县失实辞，吏侮争持赃。",
      "辟刑固无赦，何以来嘉祥。",
      "高垣密阍禁，但觉白日长。",
      "茫然思旧游，今成参与商。",
      "世网未能脱，乐事安可常。",
      "咄嗟勿重陈，昏昏灯烛光。"
    ]
  },
  {
    "id": "2e89e4201a772df036552306f0266333",
    "title": "东望",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "历阳望姑熟，抚掌衣带隔。",
      "却瞻天门山，落日一双碧。",
      "不如云中鸟，自在鼓两翼。",
      "冠裳漫羁绁，发绿今已白。",
      "功名随浮烟，所得乃禄食。",
      "天兵下安南，獠穴须灭迹。",
      "腾山吼豺虎，跨海轰霹雳。",
      "杀气暗南溟，万古一洗涤。",
      "借令伏波在，缩手定叹息。",
      "男儿逢此时，弗往荷矛戟。",
      "胡为守文法，铢铢较朝夕。",
      "终当解官去，大舰挂长席。",
      "乘风卷云涛，载月奏玉笛。",
      "不作凌烟人，犹为钓鳌客。",
      "谁能对乡关，跬步归未得。"
    ]
  },
  {
    "id": "2e89e4201a772df0dea6c90f85100c82",
    "title": "把镜",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "念念递迁谢，新新来未停。",
      "把镜览素发，不觉今年生。",
      "生世能几何，焰长烛愈短。",
      "劝吾杯中物，到手莫辞满。",
      "阳春才烂漫，花片已飞舞。",
      "纷如晴后雪，半作燕巢土。",
      "尧舜竟何在，楚汉空战争。",
      "胜负一日事，寂寥千载名。",
      "隐几聊自悲，悲竟复长啸。",
      "真体元空无，谁与我同调。"
    ]
  },
  {
    "id": "2e89e4201a772df005346ec93266b787",
    "title": "望白纻山",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "隔江望白纻，葱苍压牛渚。",
      "却忆跨黄犊，渡桥溪东去。",
      "悠悠登此山，直待圆蟾午。",
      "汗漫丹湖水，万顷浸天宇。",
      "北斗酌不干，光烱反吞吐。",
      "诸峰若案几，白云俯可取。",
      "览景壮我怀，长谣念前古。",
      "传闻桓将军，致酒领歌舞。",
      "雄风回秋霜，英声散鼍鼓。",
      "宁知千载后，荒榛老狐鼠。",
      "男儿及时乐，一饷亦足许。",
      "前年翰林公，绝顶构堂庑。",
      "我方客沅湘，盛事未能睹。",
      "及今佐肥幕，治狱历阳府。",
      "注目聊独吟，何时达庭户。"
    ]
  },
  {
    "id": "2e89e4201a772df0b9ab38d4c50d7df1",
    "title": "合肥何公桧部使者杨公潜古命予赋之",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "合肥有老桧，得名自何公。",
      "何公何代人，名迹了莫穷。",
      "高枝偃羽盖，低枝卧苍龙。",
      "盘根彻厚地，疏影落寒空。",
      "荏苒九天碧，仍为烟雾蒙。",
      "相传魏武帝，解甲休铁骢。",
      "尝坐此桧下，吞吴未成功。",
      "至今晦暝夕，往往扬英风。",
      "我公心好古，清标耸千峰。",
      "鉴赏挥巨笔，丹青孰为工。",
      "璨璨发明玉，琤琤叩丝桐。",
      "谈笑走兵役，垣墙密泥封。",
      "拂拭枯折干，一助春风融。",
      "愿回拔山力，移植明光宫。"
    ]
  },
  {
    "id": "2e89e4201a772df0136aa644414e1342",
    "title": "怀平云阁兼简明惠大师仙公",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "跨空起高阁，北望敬亭山。",
      "白云无根蒂，舒卷随风还。",
      "或堕溪水上，却萦松石间。",
      "就之既明灭，了然不可攀。",
      "谢公赛雨诗，千秋泻潺潺。",
      "李白弄月处，寒光湛清湾。",
      "神交自冥合，仿佛眉睫间。",
      "使我恋此境，每来终日闲。",
      "如何一挥手，失势落尘寰。",
      "功业复未就，但惊须鬓斑。",
      "沧浪不可濯，执热长汗颜。",
      "缅怀大道师，焚香坐玄关。",
      "悲心度群苦，振锡鸣金镮。",
      "行当禀慈诲，惠照开昏顽。"
    ]
  },
  {
    "id": "2e89e4201a772df0bb15abfdd530e0e0",
    "title": "和耿天骘见寄二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "熠熠阳气动，春事不可御。",
      "君家富林园，宴豆乐宾主。",
      "况当解官归，精魄还六腑。",
      "或乘青板船，纵缆东溪浒。",
      "溪光如碧玉，皓月无人取。",
      "信哉浴乎沂，点也丘所与。",
      "又闻全于天，卓越庄周语。",
      "我方治幽狱，归期日日数。",
      "读君新诗章，对面若吴楚。"
    ]
  },
  {
    "id": "2e89e4201a772df0bb15abfd5a656688",
    "title": "和耿天骘见寄二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "猛风卷长江，惊湍势莫御。",
      "虬龙元喷薄，阴怪岂无主。",
      "扁舟未能往，何以慰心腑。",
      "想君东城居，林花烂溪浒。",
      "浊醪初酦醅，豚鲚又新取。",
      "论诗予素降，泛爱君独与。",
      "一闻韶濩奏，卷舌欲无语。",
      "却瞻项籍祠，绘画安足数。",
      "怅然歌虞兮，炎汉已得楚。"
    ]
  },
  {
    "id": "2e89e4201a772df047ce99e19fe19dce",
    "title": "对酒爱月示客",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "谁云月无私，那知月有情。",
      "我住月亦住，君行月亦行。",
      "致此一壶酒，都忘千岁名。",
      "胸中各有月，莫遣暗云生。"
    ]
  },
  {
    "id": "2e89e4201a772df0a919a6f77a52a139",
    "title": "望牛渚有感三首其二",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "遥怜牛渚矶，柳带拖春绿。",
      "归思无时阑，断弦声自续。",
      "更听渔父吟，悠扬写心曲。",
      "何日效斯人，烟波洗双足。"
    ]
  },
  {
    "id": "2e89e4201a772df06e55ba9730a1ea50",
    "title": "毂毂",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "毂毂复毂毂，怪禽安用啼。",
      "杏花已烂漫，月色正相宜。",
      "提壶取新酒，酌我金屈卮。",
      "行恐风雨来，乱红辞旧枝。",
      "尚恨碧城锁，阻邀白雪姬。",
      "耳边无清歌，素饮方自怡。",
      "尔何骋鸣声，弹射不肯飞。",
      "初亦厌尔聒，既久不复疑。",
      "但能怖愚俗，又足惊童儿。",
      "天翁造尔躯，无乃私自欺。",
      "爪吻异雕鹗，安能司祸机。",
      "又不似群乌，凶报吉亦随。",
      "白日窜深棘，夜鸣殊不栖。",
      "劝尔勿毂毂，凤凰倏来仪。"
    ]
  },
  {
    "id": "2e89e4201a772df09dc2775621466db6",
    "title": "登历阳城望凌歊台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "平昔登凌歊，西望历阳岸。",
      "江空芦苇阔，日落烟雾散。",
      "倏然别乡国，三载客淮甸。",
      "赏心无复有，离渚但纷乱。",
      "迩来治冤狱，文字堆几案。",
      "置之步城堞，山川却对面。",
      "崔嵬浮图出，巨笔插天半。",
      "秀色凌丹青，长毫蘸河汉。",
      "翻思宋武帝，此地尝壮观。",
      "美人厌烦暑，挥衣待霜霰。",
      "流芳千岁间，陵谷未云变。",
      "碑阴杜牧题，缺玉稍可辨。",
      "归魂招不得，旧土常情恋。",
      "时作梁甫吟，清风忽吹断。"
    ]
  },
  {
    "id": "2e89e4201a772df0093125186112306e",
    "title": "怀当涂石城寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "城东二十里，寺有古石城。",
      "过尽绿桑野，还依流水行。",
      "水穷山亦合，老木一区平。",
      "藓留虎豹迹，岩多猿狖鸣。",
      "楼殿横涧阴，像塑铅黄剥。",
      "庭中有高花，碧叶抱丹渥。",
      "不知何岁年，舂容镇柔濯。",
      "山僧亦庞眉，发语颇真朴。",
      "却读罗泰碑，始知征战场。",
      "赤谷纳箭血，夜鬼嗥冷创。",
      "云雾第黯黪，英雄今则亡。",
      "谁建大法宇，救援弘津梁。",
      "每来即忘还，览古恣吟眺。",
      "沿崖采菖蒲，兴发辄长啸。",
      "偶随辟书起，末路遂难料。",
      "十年未能归，应为山僧诮。"
    ]
  },
  {
    "id": "2e89e4201a772df010387b99d470fe0e",
    "title": "昨游寄徐子美学正",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "念昔未弱冠，与君昆弟游。",
      "各怀经纶业，壮气凌阳秋。",
      "知音得袁宰，鉴赏称琳璆。",
      "君家天地崩，泣血城南陬。",
      "释服就乡举，名姓必见收。",
      "数为礼部黜，考命宁怨尤。",
      "子山仅五十，感疾遽不瘳。",
      "子美如孤鸿，哀鸣大江头。",
      "其声最酸楚，闻者皆涕流。",
      "有才多困蒙，此理不可求。",
      "我初佐星子，老守如素仇。",
      "避之拂衣去，寓迹昭亭幽。",
      "篇章自此富，写咏穷欢忧。",
      "慈母待禄养，复尉湓浦州。",
      "随辟宰环峰，碌碌三载周。",
      "才归遭酷罚，五体戕戈矛。",
      "旦夕期殒灭，馀生安敢偷。",
      "粗能襄事毕，寒饿妻儿羞。",
      "复入湖外幕，万里浮扁舟。",
      "几葬江鱼腹，迍邅百端愁。",
      "到官未三月，开疆预参谋。",
      "招降五万户，给田使锄耰。",
      "论功辄第一，谤语达冕旒。",
      "得邑敢自诉，断木当沉沟。",
      "儿女相继死，泣多昏两眸。",
      "脱去殊未能，游鳞已吞钩。",
      "春风吹瘦颊，黄尘蒙弊裘。",
      "才趋合肥府，又鞫历阳囚。",
      "荒庭忘岁月，忽见花枝柔。",
      "清明动乡思，一水嗟滞留。",
      "却忆藏云会，雕盘荐珍羞。",
      "高吟凌李杜，猛饮咍阮刘。",
      "野寺想如昨，游人今白头。",
      "倏忽三十年，老大功名休。",
      "日毂不暂止，吾生信如沤。",
      "有酒尚可醉，馀事皆悠悠。"
    ]
  },
  {
    "id": "2e89e4201a772df0a50644f2742966e4",
    "title": "送宋前之赴调",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "东冈送终毕，北堂待荣养。",
      "短棰跨羸驴，西风吹祖帐。",
      "玉盘堆鲙缕，金船倒新酿。",
      "劝君当勇去，回首勿悽怆。",
      "胸中五千卷，立事须少壮。",
      "扬名永不灭，孝节乃可尚。",
      "长安集纷华，出处慎所向。",
      "肯为声色惑，一婢百金偿。",
      "不知粉黛蠹，血气迷凋丧。",
      "胡为发斯言，期予以相将。"
    ]
  },
  {
    "id": "2e89e4201a772df0a27d94df23636c15",
    "title": "浪士歌",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "江上浪如屋，海中浪如山。",
      "浪士乘浪舟，兀兀在浪间。",
      "浪头几时息，士心殊自闲。",
      "死生生死尔，浪歌聊破颜。"
    ]
  },
  {
    "id": "2e89e4201a772df0545a99edd385e9f4",
    "title": "戴氏鹿峰亭二首呈同游",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "开亭面鹿峰，白鹿每经过。",
      "忽衔落花去，还来卧青莎。",
      "仙者不可见，孤峰但嵯峨。",
      "疏篁映秀木，好鸟鸣相和。",
      "飞泉洒天窗，六月凉气多。",
      "宾朋四五辈，饮酒朱颜酡。",
      "璆琳粲明质，芝术芬长哦。",
      "皆为廊庙器，偶会林泉阿。",
      "磻溪与桐庐，回旋竟如何。",
      "却笑晋右军，弄笔怜白鹅。"
    ]
  },
  {
    "id": "2e89e4201a772df0545a99ede764f28f",
    "title": "戴氏鹿峰亭二首呈同游",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "未能骑黄鹤，高飞出尘寰。",
      "且来跨白鹿，隐见苍崖间。",
      "谁为鹿峰亭，名闻戴氏园。",
      "仙者去已远，卷帘对青山。",
      "秀木染深坞，鸣泉挂危栏。",
      "春风吹绿鬓，皓月颓朱颜。",
      "宾朋合簪履，昆季芬芝兰。",
      "黄鹤安足骑，白鹿不须跨。",
      "但愿有浊酒，长啸此峰下。",
      "醉醒醒复醉，黄金任高价。"
    ]
  },
  {
    "id": "2e89e4201a772df01e2eda64723f0f84",
    "title": "陈安止迁居三首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "陈子勇于退，退无十椽屋。",
      "邻家颇好事，借宅并山隩。",
      "堂庑稍宽静，垣墙亦新筑。",
      "春渠涨朝雨，涓涓漱寒玉。",
      "呼童种瓜果，教仆洗松竹。",
      "身虽在城郭，志实寓溪谷。",
      "诵持方广经，一餐止蔬粟。",
      "所喜远膻腥，佛事要清肃。",
      "弗学陶长官，持杯媚秋菊。",
      "弗学屈大夫，含悲葬鱼腹。",
      "唯慕金粟老，不二常具足。",
      "若许浪士游，时时跨黄犊。"
    ]
  },
  {
    "id": "2e89e4201a772df01e2eda64d56e733e",
    "title": "陈安止迁居三首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "陈子贫无居，东家借茅屋。",
      "达士宁羞贫，四方所居隩。",
      "平台荔阴下，天匠资尔筑。",
      "青分一畦兰，绿种万竿玉。",
      "幸遭文明运，志岂效孤竹。",
      "又非远人音，欲以逃空谷。",
      "翛然置藤榻，示疾肖金粟。",
      "咒饭施诸鬼，夜半风肃肃。",
      "嗟予在罗网，未暇亲杞菊。",
      "忧愁无端来，刀剑搅胸腹。",
      "渺思泛沧浪，期君濯双足。",
      "时或临大野，泥耕看健犊。"
    ]
  },
  {
    "id": "2e89e4201a772df01e2eda64bcfefe79",
    "title": "陈安止迁居三首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "彼美隐官隐，苍林映深屋。",
      "俗驾远庭除，佛像镇堂隩。",
      "兰芷稍扶疏，荆榛已锄筑。",
      "沉思第一义，修持若砻玉。",
      "觉城开迷云，魔军当破竹。",
      "接人有馀地，拔我出坑谷。",
      "斋羞复招要，甘香蒸黍粟。",
      "永与膻荤辞，既饱精神肃。",
      "石坐衬枯蒲，茶瓯泛新菊。",
      "醍醐灌诸顶，饥火灭空腹。",
      "昔闻居士饭，一钵万人足。",
      "君若乘三车，愿为车下犊。"
    ]
  },
  {
    "id": "2e89e4201a772df0c4b329eac7368165",
    "title": "喜雨",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "阴云海上来，飘风亦随至。",
      "填空翻猛雨，溢溜迸平地。",
      "岂惟滋稼穑，高视扫瘴疠。",
      "群山各藏晦，万壑恣吞噬。",
      "蚊蝇暂驱除，草木起憔悴。",
      "榕枝碧如染，荔子红欲坠。",
      "呼儿索杯盘，四体袭凉气。",
      "丰年固有兆，此雨信嘉瑞。",
      "一人尧舜圣，三公夔卨备。",
      "阴阳兹调和，乐饮真吾事。"
    ]
  },
  {
    "id": "2e89e4201a772df00626bf7f5928488a",
    "title": "月下怀留二君仪",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "默坐两股痹，幽行整头簪。",
      "无家不成寐，有酒何处斟。",
      "山色九秋静，月华中夜深。",
      "遥想端居人，焚香哦妙音。"
    ]
  },
  {
    "id": "2e89e4201a772df00b98fbcff9799750",
    "title": "寄题留二君仪田园基",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "磐石发天巧，新亭君所营。",
      "席展瑶琪滑，坐久寒阴生。",
      "远瀑曳修幔，他山列苍屏。",
      "水田白鹭下，霜树青猿鸣。",
      "回首同安县，残阳楼观横。",
      "不逢车马来，时爱牛羊经。",
      "童仆种刈毕，父老樽罍倾。",
      "升平信难遇，欢笑聊舒情。",
      "况攻李杜吟，字字无淫声。",
      "春来成几章，想有基石铭。"
    ]
  },
  {
    "id": "2e89e4201a772df00b98fbcf7b1df962",
    "title": "寄题留二君仪田园基",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "人世无百岁，尘劳枉营营。",
      "岂如田园乐，歌啸送馀生。",
      "况同盘石上，开亭石为屏。",
      "卷帘春雨足，洗耳松风鸣。",
      "孤鸟望中没，淡烟山际横。",
      "时复命儿息，讲道或传经。",
      "经罢哦五言，珠玑沧海倾。",
      "嗟我无羽翼，往适幽忧情。"
    ]
  },
  {
    "id": "2e89e4201a772df0eed9a344794cae39",
    "title": "同萧英伯登陈安止啸堂",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "食讫雨初霁，相将陟高台。",
      "缥缈临诸峰，幔卷浓云开。",
      "秀特不可掩，擎天碧崔嵬。",
      "漳流欲赴海，澎湃西南来。",
      "阴阴荔子木，合抱何年栽。",
      "幽鸟转枝语，清风与春回。",
      "佛宫四面出，绀碧疑蓬莱。",
      "寓隐得斯地，足以摅君怀。",
      "方庭有兰芷，近郭无虎豺。",
      "万事不挂虑，长年效僧斋。",
      "一为孙登啸，而与数子谐。",
      "顾我病且老，况复时运乖。",
      "儿归半道死，旅棺未葬埋。",
      "破甑已弃物，乃非君子侪。",
      "从游得无玷，泯默甘摈排。"
    ]
  },
  {
    "id": "2e89e4201a772df0a116e5e4f3c9cbc9",
    "title": "送广东漕孙知损失官归汶上",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "平生爱东州，土厚人不罄。",
      "见公惜已晚，达论耸予听。",
      "五驰使者车，中道罹陷阱。",
      "开怀无怨尤，得失两以正。",
      "归程万馀里，翛然一烟艇。",
      "乡关今非遥，踊跃理三径。",
      "进则仗忠义，退则乐温凊。",
      "高卧固无必，求才尧舜圣。",
      "亭亭南涧松，愈老节愈劲。",
      "柔柔水中蒲，涵春自严静。",
      "百年未阖棺，安之吾有命。"
    ]
  },
  {
    "id": "2e89e4201a772df0591cad676c84f1ab",
    "title": "读陶渊明传二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "陶潜真达道，何以避俗翁。",
      "萧然守环堵，褐穿瓢屡空。",
      "粱肉不妄受，菊杞欣所从。",
      "一琴既无弦，妙音默相通。",
      "造饮醉则返，赋诗乐何穷。",
      "密网悬众鸟，孤云送冥鸿。",
      "寂寥千载事，抚卷思冲融。",
      "使遇宣尼圣，故应颜子同。"
    ]
  },
  {
    "id": "2e89e4201a772df08a82c2456c97518a",
    "title": "普利寺自周上人高明轩",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "世人孰无累，贵彼方外人。",
      "超然云霞趣，迥脱生死轮。",
      "周也漳南释，开轩瞰漳滨。",
      "山光并水影，二物长清新。",
      "尤爱明月夕，苍林变金银。",
      "焚香坐轩上，时或要静宾。",
      "幸无歌吟喧，得与麋鹿驯。",
      "尝茶煮山药，长养菩提因。",
      "岂慕富且贵，宁忧贱与贫。",
      "我来勿厌数，从尔陶天真。"
    ]
  },
  {
    "id": "2e89e4201a772df03680f269acd94675",
    "title": "同留二君仪登高明轩",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "羁客厌卑湿，登轩喜高明。",
      "红日檐下度，白云窗半生。",
      "并吞山川秀，映带楼殿平。",
      "舟航济吴楚，笑语落蓬瀛。",
      "春风时一来，百鸟相和鸣。",
      "隔墙酒可沽，千金为君倾。",
      "既绝世上趣，雅遂林中情。",
      "勿云暮霭合，更望孤蟾升。"
    ]
  },
  {
    "id": "2e89e4201a772df07ee4b885f8995146",
    "title": "同陈安止登高明轩",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "有客学清净，喜为林下游。",
      "兹轩高且明，驻策同其休。",
      "目界既朗彻，心官欣自由。",
      "弃禄慕居士，读经亲比丘。",
      "云树樵声远，石层春水流。",
      "鸟羽莹可数，花光暖争浮。",
      "已知隔人寰，日落山更幽。",
      "适此悟无生，馀事安足求。"
    ]
  },
  {
    "id": "2e89e4201a772df0e9b5547c49942e9b",
    "title": "题净惠院",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "方塘水未涨，荷芰新展绿。",
      "游子惬轻衣，步与孤云逐。",
      "初临寺外桥，已听钟声肃。",
      "徐登山后亭，葱苍翳松竹。",
      "诸峰却罗列，龙蛇互奔触。",
      "红绡卷晴霞，白云落孤鹜。",
      "了然身世忘，岂念冠带束。",
      "平时谬持节，善地甘厚禄。",
      "更穷泉石乐，曾未伸启沃。",
      "何以报君恩，尧天漫凝目。"
    ]
  },
  {
    "id": "2e89e4201a772df0e480a786d1b1b2e4",
    "title": "题净众院赠蒙禅伯",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "南州三百寺，此寺最辉焕。",
      "石开千丈渠，泉飞日华乱。",
      "供僧无定员，连床接云汉。",
      "经营始十载，物物悉已换。",
      "上人固多才，不独悟禅观。",
      "其师老黄蘖，简肃众所惮。",
      "承音既亲切，妙顶醍醐灌。",
      "登门已清凉，定步济彼岸。",
      "融融接软语，群疑自消泮。",
      "每游即忘还，微风洒尘汗。"
    ]
  },
  {
    "id": "2e89e4201a772df0aa6acb9a30331428",
    "title": "题月渊亭",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "仰攀明月轮，俯瞰沧海渊。",
      "乾坤惜形胜，此池何其偏。",
      "灵溪九龙跃，仙山一峰圆。",
      "微红散晴绮，远碧衬瑶烟。",
      "幽香发野秀，接语皆老禅。",
      "缘何近城郭，了无人世諠。",
      "邂逅摄邦守，所乐多林泉。",
      "唯忧代者至，不得经残年。",
      "老矣宁复来，吟哦强留连。",
      "他时考陈迹，不灭斯亭篇。"
    ]
  },
  {
    "id": "2e89e4201a772df0f772e9707190f1b3",
    "title": "送范端仲推官",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "范君建阳客，读书过万卷。",
      "下笔又神速，数预贤能荐。",
      "省闼复擅场，声名动海县。",
      "一投红莲幕，阻上金銮殿。",
      "志气老不衰，苦柏冒霜霰。",
      "当涂少知已，薄禄势所恋。",
      "君子困下僚，佞士即华选。",
      "顾我驽散才，摄守颇优便。",
      "公庭可罗雀，云山复对面。",
      "坐卧临清风，吟哦挥羽扇。",
      "相逢始相乐，瞥去若惊电。",
      "君行我幽独，送君聊自谚。"
    ]
  },
  {
    "id": "2e89e4201a772df0cf71c37d6f67a26d",
    "title": "池上晚景分得上字",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "秋风何处来，萧然洗炎瘴。",
      "时要二三子，临池倒嘉酿。",
      "逢辰既升平，览景又清旷。",
      "寂无人世喧，颇觉神魄王。",
      "雪鹭集沧洲，金乌没青嶂。",
      "悠悠渔笛还，漫漫潮痕涨。",
      "黄蜂立莲叶，赪鲤吹萍浪。",
      "始信庄生言，观鱼乐濠上。"
    ]
  },
  {
    "id": "2e89e4201a772df0340ec8be060f40da",
    "title": "漳南书事",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "元丰五年秋，七月十九日。",
      "猛风终夜发，拔木坏庐室。",
      "须臾海涛翻，倒注九溪溢。",
      "湍流崩重城，万户竞仓卒。",
      "万牛岂复辨，涯渚恍已失。",
      "婴老相携扶，回首但悽慄。",
      "忧心漫如焚，救疹竟无术。",
      "忆昨摄印初，岁望颇云吉。",
      "田畴时雨足，粳糯各秀实。",
      "胡为兆阴怪，平地遭潏汨。",
      "尤嗟梁栋材，中道摧折毕。",
      "日月有常度，金行正萧瑟。",
      "畴咨风雨师，残害皆天物。",
      "天心本好仁，忍视久不恤。",
      "况今大上圣，治具严且密。",
      "骑马藏民间，教兵授神笔。",
      "四夷还旧疆，百辟奉新律。",
      "固宜集和气，祥瑞为时出。",
      "缘何漳南民，憔悴抱愁疾。",
      "终当呼长鲸，一吸见蓬荜。"
    ]
  },
  {
    "id": "2e89e4201a772df0ef8a2fd0667cdf55",
    "title": "临漳亭观水分得大字",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "忧民登危亭，注视万里外。",
      "溟蒙云气浮，势与江海汇。",
      "苍山恐低沉，况复问畎浍。",
      "禾麻安更论，老稚念颠狈。",
      "蛟鼍自出没，牛马失向背。",
      "雨师恣侵凌，人理亦可罪。",
      "殷殷非雷声，远近屋庐坏。",
      "君臣正逢时，上下宜交泰。",
      "驱云清白日，朗彻照幽怪。",
      "一雨即弥漫，孰谓乾坤大。"
    ]
  },
  {
    "id": "2e89e4201a772df04eaaef0813c62701",
    "title": "送孙公素朝奉还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "暑雨正郁陶，流汗坐深甑。",
      "忽闻公素来，清风先满径。",
      "高谈别后事，琳琅发吾听。",
      "听之复何如，五月冰雪莹。",
      "况逢至治朝，日月开二圣。",
      "大臣用老成，群辟要方正。",
      "如公亦几人，尚未擢谏诤。",
      "浮舟每经年，山川寓幽兴。",
      "皇皇岁华晚，曳屣漫吟咏。",
      "行矣勿徘徊，金门待新命。"
    ]
  },
  {
    "id": "2e89e4201a772df0846c8a73f498747c",
    "title": "题妙胜院西轩并赠权师",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "老木不知年，苍藤已垂地。",
      "高枝生晚阴，低枝散凉气。",
      "好鸟时复来，鸣声似弦吹。",
      "道人开小轩，幽庭增广庇。",
      "庬眉霜雪顶，休焉释尘累。",
      "馀功又及物，丹砂和灵剂。",
      "一粒愈沉疴，求者四方至。",
      "应接运真悲，平等均我施。",
      "相逢惜已晚，残光念如寄。",
      "何当择深山，同师乐禅味。"
    ]
  },
  {
    "id": "2e89e4201a772df028d860977788e415",
    "title": "清江台致酒赠范希远龙图",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "行手出烟雾，致酒清江台。",
      "水浅横沙露，林疏远山来。",
      "白鸟一双落，青猿三叫哀。",
      "谁展摩诘图，而把渊明杯。",
      "妙娥始七岁，弹筝殷晴雷。",
      "或如鸾凤吟，唤得阳春回。",
      "主人亚父孙，卓荦王佐才。",
      "高谈使我听，明珠欲倾怀。",
      "爽魄超太虚，月窟无飞埃。",
      "一饮不知醉，浩歌忘草莱。",
      "迟明系双棹，回首安在哉。",
      "尺水公自养，以待天门开。"
    ]
  },
  {
    "id": "2e89e4201a772df0dee75bf34def4f63",
    "title": "赠陈师道判官",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "自从梅老死，诗言失平淡。",
      "我欲回众航，力弱不可缆。",
      "栖迟二十年，时时漫孤啖。",
      "忽逢陈夫子，两目海水湛。",
      "为我聊一吟，粹芳超俗艳。",
      "又如赵氏璧，毫发绝瑕玷。",
      "愈多愈精好，璀璀摘骊颔。",
      "借令李杜在，决敌未应敢。",
      "低头亟趋降，吞声就诛贬。",
      "招来君尚谦，且曰吾与点。",
      "穷朝把樽酒，金斝红浪飐。",
      "胡为眷幕府，半百尚壈坎。",
      "幽兰没萧艾，明珠混野芡。",
      "何当叩相阁，斯人愿收敛。",
      "置之翰林中，万丈看光焰。"
    ]
  },
  {
    "id": "2e89e4201a772df0e3bfd1fa192375bb",
    "title": "凤凰驿",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "晚泊凤凰驿，得名知谓何。",
      "凤凰不可见，篁竹空婆娑。",
      "四傍俱石崖，一径萦云萝。",
      "惨惨阴欲雨，淙淙涧跳波。",
      "驿吏指英州，两舍皆平坡。",
      "久寒无瘴疠，虚市饶鸡鹅。",
      "我行既已远，乐少忧常多。",
      "过江红叶舞，度岭黄鹂歌。",
      "时序逼衰老，羽翰惊网罗。",
      "一夕得佳处，休焉聊独哦。"
    ]
  },
  {
    "id": "2e89e4201a772df06ceebcc2f3513d8a",
    "title": "轮石",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "轮石如车轮，削立万丈壁。",
      "湍流走其根，倒影翠雾滴。",
      "天公不推去，此意人莫识。",
      "虽无载挽功，免有圆转迹。",
      "隔江欲登临，赁舟终不得。",
      "既乏官长威，人事轻远客。",
      "胡为秀绝姿，往往在幽僻。",
      "童仆惊日晚，策马苦相逼。",
      "哀哉携妻子，未暇往栖息。",
      "沉吟复回首，舍旃欲何适。"
    ]
  },
  {
    "id": "2e89e4201a772df09748313c9f1cde27",
    "title": "题清远峡广庆寺壁",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "平明下碧落，晚投清远峡。",
      "银潢注地来，翠壁连天插。",
      "中含五峰秀，寺载三车法。",
      "龙归石有痕，犀跃无遗柙。",
      "直钓谁得鱼，危矶待鸥狎。",
      "长廊览前题，习之最为甲。",
      "物理求其全，用材无乃狭。",
      "浑诗亦可取，小雨才一霎。",
      "未能臻甫白，源长流不乏。",
      "持杯聊酌茗，清风为停箑。",
      "超然望日下，岚翠忽颓压。",
      "忍涕上孤舟，低头随雁鸭。"
    ]
  },
  {
    "id": "2e89e4201a772df06e763be8993fcc96",
    "title": "次韵颖叔修撰游朱明及字",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "朱明洞天门，元戎要客入。",
      "谁云蓬莱远，浮丘果相挹。",
      "如超顿地禅，曾不假梯级。",
      "绿篁隔葱茜，沆瀣朗呼吸。",
      "玉山有嘉禾，凤凰乃来集。",
      "桃李尔何知，濯濯红露泣。",
      "应嗟尘世人，窗间白驹急。",
      "行乐如之何，不乐嗟何及。"
    ]
  },
  {
    "id": "2e89e4201a772df03e7663ccf923680c",
    "title": "五仙谣",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "番禺五仙人，骑羊各一色。手持六秬穗，翱翱绕城壁。",
      "翩然去乘云，诸羊化为石。至今留空祠，异像犹可识。",
      "曾闻经猛火，毫发无痕迹。五仙宁复来，三说颇难测。",
      "只忧风雨至，半夜随霹雳。君不见羌庐刘越之洞天，万象森罗无一尺。"
    ]
  },
  {
    "id": "2e89e4201a772df07b378b901e427f5b",
    "title": "志游呈蒋帅颖叔",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "焚香瞻五仙，登楼瞰沧海。",
      "题轩名双林，却酒饭蔬菜。",
      "还趋法性寺，烂漫发幽晦。",
      "房公润经处，兰茝遗芳在。",
      "老木已千年，成林播佳话。",
      "危坛半颓缺，曾传祖师戒。",
      "达多与药止，古像各潇洒。",
      "归时已残阳，心渊生沆瀣。",
      "兰亭世俗饮，尚足传异代。",
      "佛境清净缘，浩劫永不坏。",
      "聊志一日游，结交向方外。"
    ]
  },
  {
    "id": "2e89e4201a772df0a69fdacb34fbc43c",
    "title": "再和颖叔志游",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "君为五羊仙，我效退之拜。",
      "默契如来禅，安用传画绘。",
      "沧海虽云阔，万里有限际。",
      "请从造物论，一瞬即破碎。",
      "灵龟胡为乎，钻灼烂腹背。",
      "生能发幽冤，神理助奇怪。",
      "晚投古寺食，荤味不如菜。",
      "摩挲庭下碑，百岁苍藓晦。",
      "忽逢润经处，房公俨如在。",
      "度人要成林，今已播禅话。",
      "忽为杀盗淫，佛敕所告戒。",
      "种子积无明，应须法雨洒。",
      "幸陪莲社缘，彼此吸清瀣。",
      "噫嗟絷轩冕，憔悴尘垢态。",
      "一朝趋地狱，苦恼孰肯代。",
      "莹如摩尼珠，谁使浊水坏。",
      "与公志斯游，浩荡形骸外。"
    ]
  },
  {
    "id": "2e89e4201a772df06094884c8a08f861",
    "title": "独游药洲怀颖叔修撰",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "驱车何所适，独往观药洲。",
      "荒芦喧鸟雀，怪石森龙虬。",
      "大亭插层城，玉虹跨深沟。",
      "双门控西渚，九星聚中流。",
      "其名何壮哉，像貌俨可求。",
      "鋹王卷国去，故物惟此留。",
      "沧溟霸气灭，落日孤烟浮。",
      "空畦已无药，草蔓春柔柔。",
      "常年一百五，载酒倾城游。",
      "炎炎二圣作，德泽覃海陬。",
      "大帅用文儒，静镇十五州。",
      "诸公握鸿笔，刬藓挥戈矛。",
      "仍要水宫月，一笑挹浮丘。",
      "蓬莱自兹往，稳踏金鳌头。"
    ]
  },
  {
    "id": "2e89e4201a772df00187f898e0ea9609",
    "title": "九曜石奉呈同游蒋帅颖叔吴漕翼道",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "番禺西城偏，九石名九曜。",
      "危根插沧浪，古魄镇临眺。",
      "何人试巧手，凿此混沌窍。",
      "森森毛发散，伟伟仪形肖。",
      "葱苍翠雾湿，玲珑秋月照。",
      "痕添海潮上，声酸朔风叫。",
      "龙归忧利剑，鳌泣怖长钓。",
      "曾非借霹雳，安得离岩峤。",
      "菱溪与太湖，所得信未妙。",
      "谁将置濠隍，我愿植廊庙。",
      "坚贞以类举，邪僻令遁跳。",
      "濡毫勒阴崖，卑语君莫诮。"
    ]
  },
  {
    "id": "2e89e4201a772df0196d9005fb8917a5",
    "title": "和颖叔游浮丘观",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "潭潭洞天门，孰出朱明右。",
      "突疑云翼张，竦见冰骨瘦。",
      "飞仙时往来，别有通海窦。",
      "此事仅传闻，世人岂能觏。",
      "攲檐榛棘合，坏壁青红旧。",
      "汲泉炼丹处，颓废无完甃。",
      "不逢博物人，妙迹谁复究。",
      "黄冠禀使者，乘时力营构。",
      "飞阁凌沧波，诛林逐群狖。",
      "松萝翠欲滴，兰茝芬可嗅。",
      "秋蟾助馀魄，蓬岛分小岫。",
      "披披宿霭散，泠泠诸籁奏。",
      "超然俗虑息，挥手出宇宙。",
      "况逢老集仙，气夺天下秀。",
      "落笔诚千言，霹雳震白昼。",
      "于兹惜分携，作恶须掺袖。"
    ]
  },
  {
    "id": "2e89e4201a772df069ce18eab2586671",
    "title": "颖叔招饮吴圃",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "五鼓开画戟，平明出重闉。",
      "小桥分野径，吴圃会众宾。",
      "番禺二月尾，落花已无春。",
      "唯有蔷薇水，衣襟四时薰。",
      "短垣乃浮丘，楼观何斩新。",
      "我公发幽晦，输金走车轮。",
      "蓬莱飞一岛，云外拖晴绅。",
      "此景在眉睫，图绘未必匀。",
      "从来不弹弋，傍砌鸟雀驯。",
      "寄语北海若，停风护松筠。",
      "负才诗傲敌，纵酒吞湖漘。",
      "酩酊安足辞，不饮终成尘。",
      "逍遥一日事，浮脆百年身。",
      "何须跨黄鹤，追彼瑶池人。",
      "但当听公歌，卖交斥张陈。",
      "达道齐生死，笔端真有神。",
      "挥洒十八韵，一一无价珍。",
      "老彼杜工部，玄哉扬子云。"
    ]
  },
  {
    "id": "2e89e4201a772df09ec5ffbac6d9d033",
    "title": "鹄奔亭呈帅漕二公",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "新江自南来，西与端江汇。",
      "寒光入灵羊，一碧浸罗带。",
      "屹然鹄奔亭，遗音溢千载。",
      "羽仪莫可见，窈窕想姝态。",
      "遭戕瘗同坎，襦布久不坏。",
      "诉冤如生平，隐显一何怪。",
      "雠人阖户戮，化质抟风快。",
      "且将忧患辞，浩荡烟霄外。",
      "舄飞并剑跃，类与神灵会。",
      "物变固难穷，抚事增感慨。",
      "周侯昔行部，美绩此尤最。",
      "江生引为言，建平平捐罪。",
      "宋兴跨唐虞，乾坤正交泰。",
      "皇华命俊哲，枉横无纤芥。",
      "琳琅斯亭篇，证古欲陈戒。",
      "杀人贵灭口，覆族竟自败。",
      "奸谀诛既死，潜德发幽晦。",
      "坚珉可磨镌，荣光庶长在。"
    ]
  },
  {
    "id": "2e89e4201a772df0c8f15854f46665ed",
    "title": "端州逢故人刘炜光道致酒鹄奔亭作",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "贵池昔分袂，端江复倾盖。",
      "屈指十六秋，华发惊老大。",
      "云霄邈功名，荆榛森患害。",
      "众人皆欲戮，出门即有碍。",
      "咄哉不复道，致酒强高会。",
      "苍梧帝魂寂，鹄化遗亭在。",
      "翠葆撄玉簪，金鳞跃罗带。",
      "风澄岚霭散，棹击天影碎。",
      "往古悉已空，来今竟何待。",
      "劳形百年间，投足万里内。",
      "秋水正弥漫，醉胆逐澎湃。",
      "一丝携六鳌，猛掷沧溟外。"
    ]
  },
  {
    "id": "2e89e4201a772df03eb088c8de89cada",
    "title": "将归三首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "春田岂不美，春园亦可佳。",
      "田水流决决，园禽语喈喈。",
      "荷笠复携锄，动作颇自谐。",
      "邻叟三五辈，击壤欢无涯。",
      "禄仕四十年，志运良已乖。",
      "许国既无补，陷阱几沈埋。",
      "皇恩湛昭洗，印绶蒙优差。",
      "内循齿发衰，愧彼英俊偕。",
      "休焉保其终，飞章乞残骸。",
      "将归乐复乐，清风扫孤怀。"
    ]
  },
  {
    "id": "2e89e4201a772df03eb088c8003af980",
    "title": "将归三首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "结庐谢山下，门荒萝径深。",
      "寂无车马迹，而有猿鸟音。",
      "高峰落日尽，远壑归云沉。",
      "死生一吾趣，长啸亡头簪。",
      "勇往复此乐，俯仰安可任。"
    ]
  },
  {
    "id": "2e89e4201a772df03eb088c8c9918ff5",
    "title": "将归三首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "垂老度庾岭，西江守端州。",
      "逾年忝禄食，归思忽惊秋。",
      "结庐丹湖边，种术果屡收。",
      "挂冠已不早，玄花随两眸。",
      "休休保残龄，击壤歌皇猷。",
      "有儿集吏选，馀事复何求。",
      "回首天地恩，瞑目终难酬。"
    ]
  },
  {
    "id": "2e89e4201a772df010319b9e802542a0",
    "title": "赠上蓝晋禅师",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "泐潭月公晦，其禅妙诸方。",
      "传之晋伯明，独步入豫章。",
      "一登上蓝座，日月迥辉光。",
      "问法瞻丈室，方广不可量。",
      "人人得甘露，灌顶心清凉。",
      "又通世俗书，落笔皆文章。",
      "众鸟难悉名，卓然唯凤凰。",
      "羽仪下云霄，五色在山冈。",
      "先帝昔临御，京城开宝坊。",
      "明诏求法才，众老争低昂。",
      "惟师不妄念，安之如太行。",
      "乃知北远师，驾幸不下床。",
      "所传信匪讹，千载两相望。",
      "篁竹架清风，乔松裛寒霜。",
      "回心剃须发，永愿陪翱翔。"
    ]
  },
  {
    "id": "2e89e4201a772df0efbac695aef7422a",
    "title": "望庐山怀陶渊明",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "羌庐初在望，复忆柴桑翁。",
      "醉来卧磐石，闷默天地通。",
      "不入惠远社，自弹无弦桐。",
      "悠悠出谷云，漠漠栖林风。",
      "傍岩片月白，落磴寒泉洪。",
      "此意非眺听，遥知与君同。"
    ]
  },
  {
    "id": "2e89e4201a772df0a40dda5c83428123",
    "title": "追和韦应物庐山西涧瀑布下作",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "徘徊西涧下，听泉濯烦襟。",
      "烦襟遂萧爽，妙音非世音。",
      "不知岐路绝，贪玩烟萝深。",
      "斧斤未尝入，高材自成林。",
      "鹤鸣岂有怨，云去本无心。",
      "寥寥陵涧寂，古意难追寻。"
    ]
  },
  {
    "id": "2e89e4201a772df00ea06b2bf022e1fb",
    "title": "宿栖贤寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "遥怜李太白，吟望瀑布水。",
      "不知三峡流，翠洒虚烟里。",
      "雄声雷雨骤，远响松风靡。",
      "谁留千丈虹，长在云根倚。",
      "遂令车马来，朗瞻楼殿启。",
      "明明银色界，浩浩蟾波洗。",
      "居中梵天众，闻思悟玄理。",
      "长老乃摩诘，取供在弹指。",
      "普薰毛孔香，真宝超凡鄙。",
      "病夫寄一榻，清泠濯心耳。",
      "飘然睡乡去，策杖中夜起。",
      "不能跨鲸鱼，挥笔信非美。"
    ]
  },
  {
    "id": "2e89e4201a772df00475b866eb744410",
    "title": "宿归宗寺",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "旷怀王逸少，宅地如翔鸾。",
      "池水至今黑，云是墨未干。",
      "施作金仙宫，楼殿排羽翰。",
      "银榜留飞乌，玉蜃吐惊湍。",
      "耶舍宝塔近，笔插青云端。",
      "贝叶五千书，两藏龙鳞蟠。",
      "钟磬递虚籁，松杉扶岁寒。",
      "护持不变灭，炉烟昼漫漫。",
      "暂游寄僧榻，翛然心界宽。",
      "愧无惊绝草，付与苍崖刊。"
    ]
  },
  {
    "id": "2e89e4201a772df0f82274fd711200a7",
    "title": "新昌吟寄颖叔待制",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "元祐丙寅冬，新昌有狂寇。",
      "名探其姓岑，厥初善巫咒。",
      "南民欣尚鬼，来者争辐辏。",
      "经年惑群众，诡术遂潜构。",
      "摧城止三阚，作蜂唯撒豆。",
      "竹竿变鎗旗，锐兵莫吾斗。",
      "此事古未闻，造意无乃陋。",
      "蚩蚩彼何知，丁壮拥前后。",
      "长驱向城郭，尘土翳白昼。",
      "刺史亟闭户，神理默垂祐。",
      "城头无百兵，坐待五羊救。",
      "贼中众所见，戢戢罗甲胄。",
      "须臾薄寒阴，冻立多僵仆。",
      "平明若鸟散，贼本未遑究。",
      "权帅计仓卒，遣将速诛蹂。",
      "贪功恣杀戮，原野民血溜。",
      "婴儿与妇女，屠割仅遗脰。",
      "传报及南昌，新帅若烟走。",
      "入境亟止杀，渠恶用机购。",
      "逾旬果获探，腰斩馀悉宥。",
      "朝廷方好仁，帅略寔能副。",
      "台章请褒赏，诏语优以懋。",
      "抚绥聊借才，侍从尔来复。",
      "身居江湖上，名近日月右。",
      "麟儿随飞龙，阴骘资贵富。",
      "彼美南山松，落落千丈秀。",
      "终为廊庙器，未许连城售。",
      "吴毛持漕节，文彩烂锦绣。",
      "发为新昌行，洪钟待谁扣。",
      "我将磨苍珉，为公悉镵镂。"
    ]
  },
  {
    "id": "2e89e4201a772df08a63c678ab080c89",
    "title": "送许栖墨道士",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "结庐守亲冢，淡食毕丧制。",
      "焚香诵宝经，倾悲拔冥滞。",
      "神明扶孝思，肌发保阳气。",
      "支离仅不死，邻里为歔欷。",
      "倏然叩予门，殷勤谢铭志。",
      "袖携一幅图，离坎备形势。",
      "明堂正丘穴，松槚列新翠。",
      "身虽离冢旁，披图即流涕。",
      "拿舟遽言别，讳曰仲春至。",
      "酌水采嘉蔬，藉草具严祭。",
      "又言广栽植，薄取岁时利。",
      "事死如事生，终焉达斯志。",
      "儒者似君稀，况复褐冠类。",
      "谁为孝子传，吾诗信无伪。"
    ]
  },
  {
    "id": "2e89e4201a772df06326ce554e22a442",
    "title": "送胡推官赴无锡丞",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "爱山不离山，君来访山间。",
      "山间只欠水，听君语潺潺。",
      "滋我山色秀，洗我尘心烦。",
      "如何遽言别，鸾骖欲翩翻。",
      "试才得佳邑，割鸡鸣刀镮。",
      "双亲尚未老，伯氏趋朝班。",
      "蓝田玉一双，浮出濡须湾。",
      "天作王者瑞，宁独名乡关。",
      "自怜困已甚，风流邈难攀。",
      "新诗倘可寄，秋雁无空还。"
    ]
  },
  {
    "id": "2e89e4201a772df05fbbb0896655057e",
    "title": "送胡与几被召赴阙",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "嗟我老已疲，挂冠归旧庐。",
      "素乏二顷田，无可把犁锄。",
      "穷年小山下，独伴千卷书。",
      "作止随古人，襟怀稍欣如。",
      "又无樽中酒，能延故人车。",
      "感君数相过，气豁眉宇疏。",
      "天马出月窟，回薄万里馀。",
      "其才无不宜，禄仕犹拘拘。",
      "忽闻明廷诏，一节驰轻舆。",
      "往必陟台省，公言壮皇图。",
      "潜心救世弊，肯意为身谟。",
      "法密吏愈偷，食众财益虚。",
      "末大本渐弱，岂在专防胡。",
      "指瑕一二人，此事尤可吁。",
      "细碎何足论，纲举网不逾。",
      "譬彼脉已病，其身尚膏腴。",
      "要当速内究，珍丸应时须。",
      "良医望数公，润泽回焦枯。",
      "愿如范文正，挺持真丈夫。",
      "老死见太平，委弃甘路衢。"
    ]
  },
  {
    "id": "2e89e4201a772df0987960c8ad925405",
    "title": "送马东玉朝散还朝",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "秋空若明镜，云物莹可数。",
      "临高送远发，况复瞰牛渚。",
      "崔嵬水帝宫，半出燃犀浦。",
      "桥基插波澜，王气逐龙虎。",
      "归艎岂能留，两浆几欲舞。",
      "重光瞻舜日，群材入天罟。",
      "聃聃马东玉，松柏耐寒暑。",
      "五载佐吾邦，大匠善规矩。",
      "仁民而爱物，巨细各有补。",
      "宴闲集宾朋，风流照樽俎。",
      "能诗又敏速，往往造险语。",
      "交章久荐达，名声动寰宇。",
      "胸中蟠虹蜺，行矣须一吐。",
      "伊予百无堪，投老尚好古。",
      "垂竿鱼未食，茹檗口忘苦。",
      "唯君最相知，称谓等鲍庾。",
      "君归我何适，形影守溪浒。",
      "时寄一行书，焦枯望霖雨。"
    ]
  },
  {
    "id": "2e89e4201a772df0d56ee5e7ae1c09c1",
    "title": "谢泾川宋宰惠近诗",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "不到泾上邑，倏忽二十载。",
      "环山敞楼阁，金碧想未改。",
      "长溪拖翠玉，洗月发光彩。",
      "秋声咽松杉，夜气馥兰茝。",
      "白鸟自成群，黄猿行作队。",
      "仙人控鲤去，岩下遗迹在。",
      "犹疑深云中，弹琴尚相待。",
      "唐儒工翰墨，石壁露璀璨。",
      "意有神明怜，尘藓不得浼。",
      "地胜来俊哲，宋子今出宰。",
      "公馀缀吟笔，烂漫排珠琲。",
      "又如崆峒兵，百万森甲铠。",
      "寄我数十篇，翛然起沉痗。",
      "胸中强搜抉，旧学久荒馁。",
      "欲追天马踪，蹇蹶竟难逮。",
      "抚卷怀昔游，魂魄飞𩅝叆。",
      "何当裂云笺，看君吐江海。"
    ]
  },
  {
    "id": "2e89e4201a772df089a08174955d1524",
    "title": "寄杭州天竺辨才大师",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "我闻辨才师，解空称第一。",
      "病子得摩顶，其疾顿若失。",
      "救物运真悲，了心非幻术。",
      "声名动寰宇，退身性愈密。",
      "峨峨龙井峰，篁竹不透日。",
      "终朝无来宾，筇枝自横膝。",
      "此道何寥寥，差肩佛摩诘。",
      "无生无不生，一以贯禅律。",
      "安得两羽翰，归飞参丈室。",
      "稽首慕高风，天地相终毕。"
    ]
  },
  {
    "id": "2e89e4201a772df08a0bfea204183543",
    "title": "送外甥法真一师",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "仕禄不及养，勇往学金仙。",
      "弃家如脱屣，坏衣披稻田。",
      "见汝若见母，令我涕泗涟。",
      "我方龀龆时，巨狱遭摧颠。",
      "汝母挈我往，西江赴临川。",
      "爱育比其儿，衣食无颇偏。",
      "追随二三载，思亲我言还。",
      "是时汝未产，顾今三十年。",
      "汝壮我已老，死者归重泉。",
      "悠悠记昨梦，幻妄真可怜。",
      "汝能逃世累，趣尚固已贤。",
      "京华勿久栖，还当择深渊。",
      "返穷生死本，勿为言句缠。",
      "拭我衣上泪，赠汝金石篇。"
    ]
  },
  {
    "id": "2e89e4201a772df0abaaedc8870d1446",
    "title": "送甥沈济秀才下第南归",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "炎风吹黄尘，去兴不可止。",
      "丈夫固有命，得失致悲喜。",
      "何当永相将，锡山酌泉水。"
    ]
  },
  {
    "id": "2e89e4201a772df048d4aa17c907c61a",
    "title": "送胡子企大夫还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "联镳出梅山，倏然二十载。",
      "君尝佐天府，我遂泛云海。",
      "音书鱼雁绝，梦寐想风采。",
      "营车忽来过，笑语珠璀璀。",
      "故交悉相忘，而君独不改。",
      "天王尧舜资，化柄付良宰。",
      "网罗收鸿鹄，台阁茂兰茝。",
      "君归必殊显，发策救民痗。",
      "形容入凌烟，丹青永无浼。",
      "使我观太平，白首甘冻馁。"
    ]
  },
  {
    "id": "2e89e4201a772df021089d95fa93035b",
    "title": "投宿繁昌徐氏水阁",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "东池种莲子，西池养肥鱼。",
      "盈缸酿美酒，满盘具新蔬。",
      "客来径一醉，疑是桃源图。",
      "此事未足议，弟兄皆业儒。",
      "大弟已登科，高名动乡闾。",
      "季弟复连荐，豹变应时须。",
      "长兄恬自养，云卧随卷舒。",
      "物至我则应，隐德良有馀。",
      "客有醉吟叟，六月骑蹇驴。",
      "避暑寻名山，遂登君子居。",
      "饮弄池上月，一宿能清虚。",
      "相看不相厌，欲去且踟蹰。"
    ]
  },
  {
    "id": "2e89e4201a772df04afb1f3899f0e5ca",
    "title": "和姜伯辉见赠醉吟画诗",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "苍崖一万丈，中写白玉泉。",
      "飞鸟度不得，而我长攀缘。",
      "洗尽心地垢，吟成元化篇。",
      "更复有何物，一樽当我前。",
      "忽逢姜伯辉，爽量涵水渊。",
      "开谈了无迹，所得全于天。",
      "便欲脱青衫，泛我江东船。",
      "结交要终始，相忘复颓然。",
      "径呼妙手画，秋江霜景全。",
      "冰轮正卓午，照影无颇偏。",
      "谁能骑蹇驴，世路空流连。",
      "咄哉可以往，挥手从飞仙。"
    ]
  },
  {
    "id": "2e89e4201a772df0e3d4ea3747814569",
    "title": "观唐植夫所藏古墨",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "黑龙蟠黑云，久蛰黄金阙。",
      "缘何落人间，数饼若古月。",
      "虾蟆不敢蚀，利刀岂能截。",
      "温润比方玉，芬香麝脐裂。",
      "乃知廷圭名，桓桓久不灭。",
      "植夫名世俊，所蓄号奇绝。",
      "护以紫锦囊，箧之复扃鐍。",
      "渺思五季乱，江南颇偷逸。",
      "三主皆能书，拨镫耸瘦骨。",
      "一朝归大明，流散馀故物。",
      "金华座右铭，清凉自题佛。",
      "二宝藏予家，时时一披拂。",
      "及观植夫墨，清风愈飘忽。",
      "异国想尘劳，精灵岂沉没。",
      "聊为识古篇，分手各萧瑟。"
    ]
  },
  {
    "id": "2e89e4201a772df0dae679accf4de974",
    "title": "酬富仲容朝散见赠因以送之",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "牧之吟齐天，太白咏秋浦。",
      "至今三百年，光焰不埋土。",
      "我朝文愈盛，往往出前古。",
      "仲容生相门，璨然凤凰羽。",
      "作镇薄书闲，盈编金玉吐。",
      "牧之何足论，白也真尔汝。",
      "一朝解符归，暂泊采江浒。",
      "肩舆过蓬荜，高谈辰及午。",
      "洗我尘坌听，不觉欢欲舞。",
      "又如熟黄粱，连餐释饥苦。",
      "昔闻郑国公，片言戢狂虏。",
      "庙食配神宗，昭昭仲山甫。",
      "今逢族弟贤，家法中规矩。",
      "郎省宁淹回，往自结明主。",
      "不惟唐萧家，继踵登相府。",
      "请驱千里云，时作三日雨。"
    ]
  },
  {
    "id": "2e89e4201a772df0ac3d95aa468678a8",
    "title": "宿钟山赠泉禅师",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "夜半松柏响，绕岩鸾凤音。",
      "披衣送遐盼，明月方庭深。",
      "楼殿遍瑶层，宝塔楼中岑。",
      "定分付赤刀，世故仍痴淫。",
      "六朝遗破冢，四圣崇幽林。",
      "香厨饭玉粒，千岁闻于今。",
      "况逢大道师，妙传诸佛心。",
      "其徒五百人，坐忘静沈沈。",
      "宝光泳琉璃，永无尘垢侵。",
      "何以明归仰，顿首兴微吟。"
    ]
  },
  {
    "id": "2e89e4201a772df00b3d01a944025053",
    "title": "送倪敦复往池州决狱",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "忽领外台檄，离家不辞艰。",
      "破雪陟远道，侵星出重关。",
      "提刀聊四顾，决狱谈笑间。",
      "旦经五峰寺，遂发九华山。",
      "朗饮云泉秀，妙依松石闲。",
      "琳琅如得句，先寄南风还。"
    ]
  },
  {
    "id": "2e89e4201a772df0fe352d936fd01999",
    "title": "送敦复至观音寺再用前韵祝别",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "太道既如砥，安舆宁险艰。",
      "通沟水决决，出林鸟关关。",
      "紫诏下天外，黄气生眉间。",
      "归当趋玉陛，岂容眷名山。",
      "接物齐彼分，存诚肃吾闲。",
      "我心如路草，愿君与春还。"
    ]
  },
  {
    "id": "2e89e4201a772df09387ebb38ecd88c7",
    "title": "陶然轩呈孔掾",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "我醉不在酒，心常醉于天。",
      "出处无固必，四时任陶然。",
      "世网谁拘拘，冥鸿自翩翩。",
      "隐凡乐吾乐，陶然名此轩。",
      "采掇富菊杞，芬香籍兰荃。",
      "啼鸟助春喜，相呼语涓涓。",
      "好风集清微，时写朱丝弦。",
      "秋月莹池上，腊雪堆檐前。",
      "客来亦把酒，客去醉还眠。",
      "为君发短调，意将千载传。"
    ]
  },
  {
    "id": "2e89e4201a772df0ef09febac1892c44",
    "title": "安中尚书见招同诸公登雨华台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "城南五里近，驱车稍停休。",
      "层台临古刹，欣陪清净游。",
      "凭高送远目，考古思名流。",
      "更读琳琅篇，叙事何其周。",
      "尸黎与法云，接迹居岩幽。",
      "趣将金仙谐，行匪邪径由。",
      "至今手植松，千丈腾龙虬。",
      "悟发特异众，妙龄已依刘。",
      "天华无根蒂，应讲来飞浮。",
      "帝释昔举手，此理谁可侔。",
      "迩来表前踪，新亭压鳌头。",
      "空渚栖古月，大江浴清秋。",
      "旷怀出十地，壮气横九州。",
      "三山连天门，水府卧金牛。",
      "故国罗绮灭，深宫榛莽留。",
      "兴亡千岁间，愁绪如缫抽。",
      "惟馀北岭云，无心自悠悠。",
      "高鸿正飞冥，网罗安得收。",
      "公等真丈夫，问学皆渊丘。",
      "不应持使旄，归合登瀛洲。",
      "桓桓鼎鼐司，落落金马俦。",
      "君臣若尧舜，明良互赓酬。",
      "胡为慕瞿聃，玄微解而优。",
      "愿舒三日霖，慰此旱岁求。",
      "乾坤涵润泽，使我醉两眸。",
      "咄嗟勿重陈，玉树后庭讴。"
    ]
  },
  {
    "id": "2e89e4201a772df0c727c8eadd5219a6",
    "title": "送李嘉甫朝散还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "春风连作恶，吹雪深尺五。",
      "元宵无灯火，闭关与谁语。",
      "忽闻营从过，倾盖挹眉宇。",
      "相亲如故人，坐久加循抚。",
      "蓬茅只数间，馀无一丘土。",
      "半俸足以饱，未尝诣州府。",
      "白云寓远目，清溪照灵腑。",
      "趋闲已忘忧，浩歌唯汲古。",
      "明公志方壮，富贵何可取。",
      "高才孰能当，如罴亦如虎。",
      "致君为唐虞，泽民作霖雨。",
      "功名垂乾坤，儿孙列簪组。",
      "于予一何辽，而能强相与。",
      "聊书送行章，欲以明出处。"
    ]
  },
  {
    "id": "2e89e4201a772df0c164db9fd2f95e2c",
    "title": "前春雪",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "玄冥夺春令，连旬雪塞屋。",
      "嗷嗷何物声，云是饥民哭。",
      "来请义仓米，奈何久空腹。",
      "寒威如戈矛，命尽须臾速。",
      "忆昨去年水，云涛卷平陆。",
      "高村既无麦，低田又无谷。",
      "民间已乏食，租税仍未足。",
      "县令欲逃责，催科峻鞭朴。",
      "嗟哉吾邦民，何以保骨肉。",
      "昂头诉苍苍，和气待春育。",
      "春工本好生，此雪无乃酷。",
      "谁家敞园馆，草树变琼玉。",
      "美人学回风，欢笑列灯烛。",
      "不如万户寒，唯忧五更促。",
      "世无采诗官，悲歌寄鸿鹄。"
    ]
  },
  {
    "id": "2e89e4201a772df0066cc5eeeabaeea9",
    "title": "后春雪",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "前雪深尺五，后雪深五尺。",
      "动地北风恶，连天冻云塞。",
      "通逵绝行人，万物同一色。",
      "烛龙爪生冰，阳乌觜插翼。",
      "牛羊何足论，虎豹饿无食。",
      "此雪昔未有，父老均叹息。",
      "况当长养时，玄冥翻怒赫。",
      "我欲请雷车，夜半轰霹雳。",
      "斗杓斡春阳，和气随甲拆。",
      "溶为大田水，青发龙头麦。",
      "南民少苏醒，白骨免堆积。",
      "朝廷方体仁，乾坤应合德。",
      "有酒不敢饮，独乐神所责。",
      "悲歌闭空屋，写慰同心客。"
    ]
  },
  {
    "id": "2e89e4201a772df0ca7f9d045167a385",
    "title": "送黄吉老察院",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "积学久未遇，忠言今可施。",
      "请君略细故，吐出胸中奇。",
      "悉救当世弊，自结明主知。",
      "不唯振宪纲，进当司鼎彝。",
      "用广财已乏，官冗人愈卑。",
      "政宽法不举，将偄边无威。",
      "家家侈声乐，淳源变浇漓。",
      "土木绚金碧，佛仙竞新祠。",
      "此乃腹心疾，岂止为疮痍。",
      "言者曾未及，虽言多恚私。",
      "苟非大奸邪，恶足求瑕玼。",
      "举朝无完人，何以禆明时。",
      "尝读喜似篇，左右皆宜之。",
      "乃知荆山璧，天地终不遗。",
      "去垩无变容，诚明达神祗。",
      "我方卧岩谷，所友鹿与麋。",
      "感君营从过，枯木春风吹。",
      "又如得黄粱，慰我久苦饥。",
      "承诏不敢留，欢言遽暌违。",
      "殷勤何以报，报君以芜辞。"
    ]
  },
  {
    "id": "2e89e4201a772df0df56144da6235318",
    "title": "和敦复留题池州弄水序",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "我寄江南隐，数为弄水游。",
      "读君弄水篇，感慨攀巢由。",
      "赤脚踏云雨，投竿玩汀洲。",
      "鸥鸟不见猜，飞舞相应酬。",
      "谁倾百斛珠，跳踯无复收。",
      "一发海客秘，烂副贫家求。",
      "李杜缩光焰，王谢惭风流。",
      "开卷起予兴，飘欲乘桴浮。",
      "如观秋浦图，晚景入两眸。",
      "爱之不能舍，饥鱼适吞钩。",
      "尝置几案间，出没窥岩幽。",
      "一别几何时，岁月已十周。",
      "迹滞若匣剑，绣涩不可抽。",
      "何当随君车，吟哦与君侔。"
    ]
  },
  {
    "id": "2e89e4201a772df00bd271d7aeb02889",
    "title": "谢胡丞寄锡泉十瓶",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "怜我酷嗜茗，远分名山泉。",
      "兹山固多锡，泉味甘尤偏。",
      "幸遇佳客便，十缸附轻船。",
      "开缸漱清泠，不待同茗煎。",
      "想君民事休，时时造泉边。",
      "入碾龙凤碎，浮瓯乳花圆。",
      "一啜未能止，七杯夸玉川。",
      "两腋生清风，飞逐蓬莱仙。",
      "江心与谷帘，较之孰为妍。",
      "欲报吾子惠，仍思陆生贤。"
    ]
  },
  {
    "id": "2e89e4201a772df01823a8ce46861eb0",
    "title": "谢魏户曹惠酒",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "官醪不许买，兵酝未尝得。",
      "愁杀避俗翁，甘为独醒客。",
      "缘何魏夫子，心仁生悯恻。",
      "双壶辄分送，涸鳞被甘泽。",
      "铛杓再施设，并欲醉君德。",
      "百川供长虹，叱咤天地窄。",
      "尽从秋水来，大笑问河伯。",
      "胡为辨牛马，滟滟浮月魄。"
    ]
  },
  {
    "id": "2e89e4201a772df03c029af5bdcd2c9a",
    "title": "川涨",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "朱夏久不雨，川源条然涨。",
      "三潮渺相连，狂风蹴高浪。",
      "蛟龙递出没，鱼鳖随浩荡。",
      "群山悄低徊，阡陌失背向。",
      "嗟嗟圩中田，一埂安可障。",
      "去年已大潦，十户九凋丧。",
      "幸赖官廪实，嚣嚣命所仰。",
      "官廪今已空，农事未敢望。",
      "理水竟无术，祈祷俟灵贶。",
      "退寸复进尺，潮势颇难量。",
      "彼苍罪斯民，杀戮不以杖。",
      "令人思禹功，巍巍百王上。"
    ]
  },
  {
    "id": "2e89e4201a772df0742d5c7bed5c6b81",
    "title": "答魏掾招饮",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "我欲招魏子，小山尝白醪。",
      "月华虽未满，已觉秋风高。",
      "何物佑樽酌，肥鲈并蟹螯。",
      "一饮洗百忧，轩冕稍可逃。",
      "此语未及发，辱君先见要。",
      "乃知志趣同，盍簪皆俊僚。",
      "亦应唤舞娥，红云欲飞飘。",
      "不然避谤伤，谈话倾渔樵。",
      "期归一酩酊，世事如芭蕉。"
    ]
  },
  {
    "id": "2e89e4201a772df080e5569b228cbb4e",
    "title": "酬彭法曹留题小山用次来韵",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "读君小山诗，语势欲飞舞。",
      "乃知甘与贾，年少心则古。",
      "又如东方生，用之必为虎。",
      "予方坐空谷，屏息避烦暑。",
      "开缄揖清风，不觉生毛羽。",
      "携之出人间，瑶池赠王母。"
    ]
  },
  {
    "id": "2e89e4201a772df0ea1dcc0fe8eeb34d",
    "title": "送黄彦发还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "予方寓小山，感君忽相过。",
      "风标夺莹玉，气语排悬河。",
      "君初佩金印，治蛮真有科。",
      "彼侮我即斩，威行济之和。",
      "使知朝廷尊，帖帖无愆讹。",
      "圣主方求才，四海张网罗。",
      "麒麟并凤凰，所获宁为多。",
      "如君必见取，为君吟菁莪。"
    ]
  },
  {
    "id": "2e89e4201a772df05b4513000426919e",
    "title": "酬陈掾留题小山二首用次来韵",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "我爱小山石，翩翩鸾凤姿。",
      "胡为不飞去，似与幽人期。",
      "志泽未及物，收身聊自嬉。",
      "不教三径荒，宁歌吾意词。",
      "旧交安在哉，岁晏逢子知。",
      "殷勤结惠好，琅玕分一枝。"
    ]
  },
  {
    "id": "2e89e4201a772df05b451300a65c0e26",
    "title": "酬陈掾留题小山二首用次来韵",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "兹山何亭亭，郁有高人姿。",
      "朝容白云过，夜与明月期。",
      "幽兰翠碧秀，好鸟鸣声嬉。",
      "更逢佳客来，惠好留美词。",
      "遂令一丘乐，能垂千载知。",
      "殷勤谢陈子，蒹葭倚琼枝。"
    ]
  },
  {
    "id": "2e89e4201a772df07d53a72d40c17fcc",
    "title": "和陈掾效陶斋",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "君欲效陶潜，超然异今趣。",
      "开斋即吾庐，欣欣同所慕。",
      "潜鱼不群游，栖鸟不返顾。",
      "无意亦无我，何思复何虑。",
      "遂趋羲皇上，日息自休裕。",
      "百年能几何，不知岁云暮。",
      "终当随白云，悠悠此山去。"
    ]
  },
  {
    "id": "2e89e4201a772df069d7dfbdc76367b1",
    "title": "喜钟山泉禅师见过",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "闻师飞锡来，七日远荤饮。",
      "欣谐清净谈，中夜未能寝。",
      "师提宝公刀，为我裁古锦。",
      "言归不须忙，溪上冰雪凛。"
    ]
  },
  {
    "id": "2e89e4201a772df0235d412beba4f1b0",
    "title": "送魏掾赴调",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "龆龀已承禄，资赋况超迈。",
      "三年莹无玼，一日忻有代。",
      "芳洲清风微，夕浦寒烟䨴。",
      "翩翩莫能留，逡巡远山外。",
      "浮生离合际，志士怀耿介。",
      "渺思岁月往，俯视天壤隘。",
      "人惊甘罗少，帝忆贾生对。",
      "竟言若为期，充实光辉大。"
    ]
  },
  {
    "id": "2e89e4201a772df01f169b2dd1191187",
    "title": "送喻明仲朝请还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "出驰使者星，岁月一何久。",
      "巨航始北归，华发已盈首。",
      "读书过五车，满腹藏琼玖。",
      "行行赴金阙，朝帝见太母。",
      "乾坤运元气，斟酌须北斗。",
      "愿如范文正，上疏发纩黈。",
      "明明纳忠谏，圣作古无有。",
      "道行且寄书，慰我穷老叟。"
    ]
  },
  {
    "id": "2e89e4201a772df0f9202c6b2ccbe616",
    "title": "送倪敦复朝奉还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "有力乃致远，中道力不任。",
      "言归闭空屋，敢复求知音。",
      "君来监郡务，猥巷一见临。",
      "称褒借阳春，片砾成寸金。",
      "觞酌每追随，啸咏舒悰襟。",
      "不觉三岁过，启棹离江南。",
      "君怀有玉宝，未尝献于今。",
      "于今不往献，千岁惜湮沈。",
      "流景良可悲，须雪来侵侵。",
      "前途渐就窄，后会安可寻。",
      "屋梁见落月，殷忧存我心。",
      "犹期泽万物，霈然作商霖。"
    ]
  },
  {
    "id": "2e89e4201a772df07a3f124c96801cb3",
    "title": "邀敦复小酌为别",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "三年同赏梅，梅花烂晴雪。",
      "一日言北归，梅黄雨初歇。",
      "谁将金弹丸，缀在绿枝上。",
      "结实胜开花，邀君更同赏。",
      "食梅齿牙软，衔杯奈离忧。",
      "过江桃李熟，回首忆梅不。"
    ]
  },
  {
    "id": "2e89e4201a772df0a5141547fbbeb251",
    "title": "送杨缜供备还京",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "伯玉弘农后，轩轩真丈夫。",
      "首虽峨武弁，满腹藏诗书。",
      "三年监郡兵，一日云解符。",
      "考之闾井言，公廉卒如初。",
      "未尝害一物，纵舍乃有馀。",
      "我方卧空屋，袒跣与世疏。",
      "感君数相过，晨坐定及晡。",
      "新诗并美酒，问遗无时无。",
      "老境重可惜，远别复何如。",
      "羡君五福全，客官奚拘拘。",
      "子孙俱禄仕，京城富园闾。",
      "精神趁强健，优游早悬车。",
      "祝君可以归，为君吟归欤。"
    ]
  },
  {
    "id": "2e89e4201a772df00b511d00b24f491a",
    "title": "听惠守钱承议谈罗浮山因以赠之",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "久忆观沧海，喜君语罗浮。",
      "浮从会稽来，与罗相献酬。",
      "谁欲通两山，铁桥跨山头。",
      "笙箫响瑶台，佛仙栖石楼。",
      "灵光烛商舶，七星被林幽。",
      "飞泉难悉名，异草香气柔。",
      "危峰聚白鹿，深坞眠青牛。",
      "葛洪安期生，遗踪尚绸缪。",
      "攀巅瞰海水，湛碧才一瓯。",
      "不见波涛翻，飓风驾龙虬。",
      "又云朱明天，飘然落遐陬。",
      "方广吞五岳，盘纡临十洲。",
      "不得预封禅，自起烟云羞。",
      "此理固莫测，胜境输君游。",
      "君语洗我耳，我诗莹君眸。",
      "罗浮杳何许，为我商声讴。"
    ]
  },
  {
    "id": "2e89e4201a772df003de2b93cb7003c6",
    "title": "送钱节七承议还台",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "平昔未识面，已景才业殊。",
      "及来公诩家，把酒情忻如。",
      "分携八换岁，益闻峻名誉。",
      "我方姑熟隐，君解惠国符。",
      "鹢舟始云泊，驾言过茅庐。",
      "倾谈洗尘听，积忧令我舒。",
      "凤窼无凡毛，龙窟多美珠。",
      "朝家正清明，往矣涉亨衢。",
      "泽民冀姚宋，致主优唐虞。",
      "史笔采循吏，非君复谁书。"
    ]
  },
  {
    "id": "2e89e4201a772df0bf21416ffa96d5bf",
    "title": "自释二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "去日不可追，来日已无多。",
      "衰颓复自念，迁谢当奈何。",
      "贤达并贱愚，百岁同消磨。",
      "不如泳觞酌，徘徊眄庭柯。",
      "流翠自成幄，好风时经过。",
      "憎爱理兼忘，虚淡神所和。",
      "运尽即随尽，葬骨南山坡。"
    ]
  },
  {
    "id": "2e89e4201a772df0bf21416fc7724b36",
    "title": "自释二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "遭时如尧舜，击壤欢且歌。",
      "归田尚叨禄，天宠固已多。",
      "敢复邀长年，寓景随流波。",
      "有酒即觞酌，风日眷清和。",
      "俯悲秦晋士，含饥避干戈。"
    ]
  },
  {
    "id": "2e89e4201a772df0f08494cded74bc87",
    "title": "怀友二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "夕阳在窗户，凉气何处来。",
      "微风泛庭柯，萧萧历空阶。",
      "抱琴一写之，冰霜溅孤怀。",
      "但惜对樽酌，而无良友偕。",
      "聊将幽独思，滔滔寄长淮。"
    ]
  },
  {
    "id": "2e89e4201a772df0f08494cddc51ec94",
    "title": "怀友二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "晚坐庭树下，凉飔经我怀。",
      "亦有樽中物，佳人殊未来。",
      "佳人隔重城，谁复为之侪。",
      "瞻云云行天，步月月满阶。",
      "想闻诵声作，崩腾泻江淮。"
    ]
  },
  {
    "id": "2e89e4201a772df06baa70a5671c5757",
    "title": "七月八日要阎公达承议晚酌二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "河桥散灵鹊，曜景逾佳期。",
      "池华延舒月，尚可倾一卮。",
      "欲以要良宾，秋事言凄其。",
      "岁往岂再得，绿发含霜滋。",
      "寓意不在饮，营驾君莫辞。"
    ]
  },
  {
    "id": "2e89e4201a772df06baa70a573cd387a",
    "title": "七月八日要阎公达承议晚酌二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "营驾君莫辞，寓饮不在酒。",
      "得酒亦可喜，话情庶延久。",
      "鹭白不翳尘，山光含美璞。",
      "霞绮映池葩，条蝉嘶露渥。",
      "时平无横愁，身退兹馀裕。",
      "弹琴来薰风，高轩良可伫。"
    ]
  },
  {
    "id": "2e89e4201a772df06dc5488ac70b5263",
    "title": "严氏西斋",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "立屋聚群经，执经授诸儿。",
      "趋善务深畜，言行蹈前规。",
      "譬欲种嘉禾，春膏力锄犁。",
      "一朝秀而实，刈熟当如坻。",
      "遂为道德饱，用济斯民饥。",
      "庭木岂不美，凉阴奉遨嬉。",
      "池水岂不深，濯热临清漪。",
      "作止既可乐，左右皆宜之。",
      "瑶琴谁为弹，倚声奏吾诗。"
    ]
  },
  {
    "id": "2e89e4201a772df0565be492564184a9",
    "title": "志士吟二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "群材欣向荣，志士寂无托。",
      "独鸟千里飞，天末孤云泊。",
      "越女殊西子，秦声异别鹤。",
      "守贞不辞贫，怡怡内常乐。",
      "高歌戛金玉，其声震寥廓。"
    ]
  },
  {
    "id": "2e89e4201a772df0565be4925f9530a5",
    "title": "志士吟二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "岁华忽已晚，志士将奈何。",
      "摧车眷前修，停泽无馀波。",
      "知命守穷贱，脱屣南山阿。",
      "出从麋鹿游，坐与猿鸟歌。",
      "采菊复采薇，聊以养天和。"
    ]
  },
  {
    "id": "2e89e4201a772df0c6a185e698370543",
    "title": "闻砧",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "天潢转斜白，庭菊泛团露。",
      "纨扇辞玉纤，云幄含幽素。",
      "湿萤递疏牖，寒螀鸣外户。",
      "南邻发砧响，凉夕敢虚度。",
      "不作舞衣裳，为君理缯絮。",
      "边碛多苦寒，先秋寄征戍。"
    ]
  },
  {
    "id": "2e89e4201a772df093fa572b77d5cd0b",
    "title": "秋扇",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "轻素裁团扇，投君掌握中。",
      "为君却烦暑，动摇挹凉风。",
      "一朝霜飙至，罗帏衾被重。",
      "辞君且屏迹，弃置随断蓬。",
      "物理古如此，用舍安可穷。",
      "愿君千万寿，执热还相逢。"
    ]
  },
  {
    "id": "2e89e4201a772df0d543673544cab518",
    "title": "庭竹",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "眷此庭中竹，罗生横十寻。",
      "疏疏挺高节，密密敷清阴。",
      "好风每相过，流尘讵能侵。",
      "其下无蔓草，其傍远修林。",
      "结根自得所，非高亦非深。",
      "谁复采笙箫，玉宇思和音。"
    ]
  },
  {
    "id": "2e89e4201a772df03caaece17773c3a3",
    "title": "赏莲",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "濯濯水中华，香艳胜蘋藻。",
      "英英泥中根，絜素常自保。",
      "房实又堪食，无一不为好。",
      "乃知金仙经，譬喻肆论讨。",
      "游宴集宾僚，赏咏固宜早。",
      "一朝霜飙至，茎叶变枯槁。",
      "抑亦如佳人，妍媚忽衰老。",
      "顾眄岂复怜，弃置不足道。",
      "幽怀向君开，芳樽为倾倒。",
      "木末谁能搴，愁烟起孤岛。"
    ]
  },
  {
    "id": "2e89e4201a772df0304459c1d8777072",
    "title": "将至金陵谒曾子开侍郎",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "秋空久不雨，漠漠风卷沙。",
      "胡为起高兴，昨夜辞山家。",
      "明投金陵郭，府观凌紫霞。",
      "公解豫章榻，我停银汉槎。",
      "一倾别后言，电雹鸣交加。",
      "借公口中春，发我枝上花。",
      "又如出地雷，空山走龙蛇。",
      "公能结明主，我亦思无邪。",
      "但惊歧路别，进退各有涯。",
      "浮生能几时，鬓发忽已华。",
      "会合岂易得，兵厨酒仍佳。",
      "慎勿学谢安，扪涕空戚嗟。"
    ]
  },
  {
    "id": "2e89e4201a772df07e8b9d0f08f74be9",
    "title": "双泉轩赠太平守梁正叔",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "开池得双泉，因泉构华屋。",
      "池中种菱荇，池上列花竹。",
      "与春蘸新红，遇风摇净绿。",
      "轻鸥自飞舞，纤鳞随出缩。",
      "操舟往江海，端忧龙蜃触。",
      "卷衣入山林，而防虎狼欲。",
      "岂如一凭栏，俯仰快心目。",
      "朝吟吟有馀，暮醉醉不足。",
      "双泉长涓涓，比公享天禄。",
      "公归民怀公，听我双泉曲。"
    ]
  },
  {
    "id": "2e89e4201a772df036af73e850fa9f0c",
    "title": "徐子美杨君倚李元翰小酌言旧",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "南方多苦热，北地尤苦寒。",
      "徐子掾招宜，七载滨夷蛮。",
      "杨李仕并代，毳裘霜雪残。",
      "一朝相续归，相看涕汍澜。",
      "扪涕唤家僮，草草罗杯盘。",
      "念昔共庠序，垂髫竞痴顽。",
      "及今过六十，各各嗟衰颜。",
      "光阴信如驰，生死无百年。",
      "妻儿半凋丧，少喜多忧患。",
      "吾方慕陶潜，行歌眷南山。",
      "山气日夕佳，吾庐未尝关。",
      "猿鸟相与居，丝桐时一弹。",
      "三子方急禄，遑遑未能闲。",
      "努力佐州县，须防官长难。",
      "暂当陪我醉，馀事不足言。"
    ]
  },
  {
    "id": "2e89e4201a772df00223e9ef3cd3673b",
    "title": "寄题九江陶子骏佚老堂",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "未老已先佚，构堂名佚老。",
      "与其宠辱惊，何似归未早。",
      "渊明乃吾祖，此道能自保。",
      "归来无一事，时时为酒恼。",
      "纸帐春气融，不寐听春鸟。",
      "关关枝上语，报我竹间晓。",
      "我醉未能起，尔音一何好。",
      "却笑世间人，忘忧种萱草。"
    ]
  },
  {
    "id": "2e89e4201a772df0dab7225fed03cba0",
    "title": "复雪",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "连朝雪复雪，吾独拥红炉。",
      "樽中亦有酒，不为饥寒驱。",
      "目前奚所忧，所忧在村墟。",
      "去年旱兼水，二税多逃逋。",
      "十家九乏食，往往死路衢。",
      "空山嗥虎豹，深渊卧龙鱼。",
      "飞鸟各敛翼，康庄断行车。",
      "倚门独悲歌，阳气何时舒。"
    ]
  },
  {
    "id": "2e89e4201a772df02642c89c6ae7e799",
    "title": "将至寿阳谒朱行中龙图作",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "魏台公送我，春风花落尽。",
      "寿阳我访公，萧萧朔风紧。",
      "且复念残年，鬓发安得鬒。",
      "高才久外补，惠爱益不泯。",
      "聊歌古柏行，歌罢仰天哂。",
      "长淮白鱼肥，冰壶酒堪引。"
    ]
  },
  {
    "id": "2e89e4201a772df003be2986a2e3ad9a",
    "title": "暮春之月谒庐守陈元舆待制作",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "百年悯秋霜，念念流运歇。",
      "一昨辞周行，于今鬓垂雪。",
      "幽独谁为扶，寸心徒自折。",
      "翻然驾柴车，宾闳重款谒。",
      "与公论襟期，及此阳春月。",
      "英英栏中花，滋露正妍发。",
      "浊浊瓮中醪，浮醅想芬冽。",
      "朝廷用直道，郡邑罕所阙。",
      "嬿婉我之友，皎若环与玦。",
      "良辰不同乐，衰暮空惜别。"
    ]
  },
  {
    "id": "2e89e4201a772df0292f2edd3dd4c2bf",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "妾抬纤纤手，一拂白玉琴。",
      "琴声写三叠，寄妾万里心。",
      "朱弦断可续，妾心常不足。",
      "才惊枫叶丹，又见杨枝绿。",
      "望君君未到，妾貌宁长好。",
      "云鬓懒重梳，从教似秋草。"
    ]
  },
  {
    "id": "2e89e4201a772df0292f2edd92433716",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "鸿雁殊未来，思君一弹琴。",
      "泠泠别鹤语，折尽幽兰心。",
      "蛛丝漫相续，难系骅骝足。",
      "白日无时停，云鬓宁长绿。",
      "年华要不老，不若丹青好。",
      "对之虽无言，犹胜种萱草。"
    ]
  },
  {
    "id": "2e89e4201a772df0292f2edd05453a9f",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "与子初执手，效彼瑟与琴。",
      "子去既不返，谁复知我心。",
      "宝刀能切玉，愿断金乌足。",
      "留住枝上春，花红叶长绿。",
      "懊恼复懊恼，憔悴变妍好。",
      "不见庭中兰，埋没随百草。"
    ]
  },
  {
    "id": "2e89e4201a772df0292f2edd59e8d3b5",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "妾身厌尘埃，专心托君子。",
      "感君一面眄，涸辙逢秋水。",
      "雍容未经年，结誓同生死。",
      "胡为忽言别，短书无一纸。",
      "愁思魂梦飞，鹊语不成喜。",
      "岁晚君不来，红妆为君洗。"
    ]
  },
  {
    "id": "2e89e4201a772df0292f2edd68f66769",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "嵯峨姑射山，绰约飞行子。",
      "绛唇启皓玉，明眸漾寒水。",
      "方平与麻姑，相期永不死。",
      "手披黄庭经，金字写青纸。",
      "胡为谪人间，离合溢悲喜。",
      "妖桃凝露珠，东风任吹洗。"
    ]
  },
  {
    "id": "2e89e4201a772df0292f2eddfd850a21",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "庭下幽花幂寒雾，金鸭冷烟无一缕。",
      "从君别妾驾红鸾，望断三山无觅处。",
      "平时曲调休重举，长袖空垂不成舞。",
      "醒眼牵愁送春去，独立残阳与谁语。"
    ]
  },
  {
    "id": "2e89e4201a772df0292f2edd48caedac",
    "title": "庐陵乐府十首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "英英玉山禾，乃是凤凰食。",
      "凤凰殊未来，禾生亦何益。",
      "幽香眷春尽，孤根含露寂。",
      "委弃同蒿莱，咄嗟人莫识。"
    ]
  },
  {
    "id": "2e89e4201a772df06b8d7161d4bca56c",
    "title": "妾薄命",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "雌凤始营巢，妖桃半敷萼。",
      "忆昔嫁君时，相逢一何乐。",
      "朱颜妾未变，白眼君先恶。",
      "君恩不下济，妾意正难托。",
      "空床春寂寥，孤灯夜萧索。",
      "哀弦时一弹，弹终泪还落。"
    ]
  },
  {
    "id": "2e89e4201a772df09ac015a9e2da805c",
    "title": "怨别二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "渡江君别妾，恨不如桃叶。",
      "桃叶解随君，渡江不用楫。",
      "妾既不得随，渡江楫如飞。",
      "自怜妾命薄，江头还独归。",
      "一步一回首，碧云凝落晖。",
      "空将盈掬泪，和粉洒罗衣。"
    ]
  },
  {
    "id": "2e89e4201a772df09ac015a9e44c94a8",
    "title": "怨别二首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "团扇不遮面，欲君永相见。",
      "胡为忽别妾，船逐南风便。",
      "君行妾独处，妾复谁为主。",
      "正似晚春花，零落随风雨。",
      "有情频寄书，莫令书更疏。",
      "却羡路傍草，到处逢君车。"
    ]
  },
  {
    "id": "2e89e4201a772df0044af3f579c7ab1e",
    "title": "代古相思",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "妾面如花开，妾心似兰死。",
      "花开色易衰，兰死香不已。",
      "愿持枯兰心，终焉托君子。",
      "君行胡不归，两见秋风起。",
      "鸿雁只空来，音书无一纸。",
      "夜夜梦见君，朝朝懒梳洗。",
      "不忆霜月前，丝桐为君理。",
      "千古万古悲，悠扬逐流水。"
    ]
  },
  {
    "id": "2e89e4201a772df0b7e5ff5e410d617c",
    "title": "拟桃花歌",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "酣酣桃始花，灼灼粉面笑。粉色射花光，夺尽丹青妙。",
      "蓝衫马上郎，风流亦年少。语言虽未通，精诚默相照。",
      "敛容缓步复掩门，只见桃花不见人。轻红浅白正含露，欲落半开将送春。",
      "凝心驻马日渐晚，隐忍时时下前坂。回头又不见桃花，唯有青山遮醉眼。",
      "扬鞭击镫歌团扇，相见不如不相见。逢人寄语问桃花，春残吹洗落谁家。"
    ]
  },
  {
    "id": "2e89e4201a772df025527618633d7f68",
    "title": "怡轩吟赠番阳张孝子",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "古云蜀道难，蜀道之难难于上青天。孝子寻亲不辞远，草蹻负米离番川。",
      "西从荆州望夔国，扪萝蹑石穿林巅。峡山愈深人迹绝，但闻悲风泠涧声潺湲。",
      "汲溪钻火行复餐，夜宿茅屋衣裳单。回看江南路九千，一见归客吞悲酸。",
      "寄声吾母形骸安，慎勿为语皮皴乾。涪州城西遇征蛮，城门防盗白昼关。",
      "抚膺仰天涕汍澜，见亲之难难于蜀道难。成都渐近心稍宽，踊跃可得瞻耆颜。",
      "父昔离家子方孕，子得见父今壮年。胡弗归兮死敢请，慰我慈母心悬悬。",
      "三往三返又十载，孝子执辔方言还。番人闻归竞嗟喜，夫妇白首重团圆。",
      "诛茅立屋奉甘旨，陈侯篆榜名怡轩。春禽提壶助春饮，彩衣自舞春风前。",
      "腰金馔玉非我欲，但愿眉寿双松坚。朝熙熙，暮熙熙，谁将朱丝绳，奏我怡轩诗。"
    ]
  },
  {
    "id": "2e89e4201a772df0e016eae76457d025",
    "title": "忆敬亭山作",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "忽忆敬亭山，翠碧千万寻。白云拂地弄晴影，黄猿啸晚清人心。",
      "桃花流水三月深，柳絮披烟辞故林。重楼复殿据山脚，像塑制度祠非淫。",
      "晋时谢守曾赛雨，至今石上镌遗吟。五言雅重参二典，琅琅一诵铿璆琳。",
      "绿潭无底白玉沈，千载何人知此音。李白骑鲸出沧海，回鞭曾宿岧峣岑。",
      "却泛虚舟弄溪月，紫霞之杯倾不歇。醉来更约崔宗之，秋水玄谈清兴发。",
      "数公逸驾何当还，怅望英风不可攀。信道相看两不厌，古来只有敬亭山。"
    ]
  },
  {
    "id": "2e89e4201a772df0f36d04b7848490d0",
    "title": "哭梅直讲圣俞",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "生事念死隔，歘如过鸟飞。",
      "长空不留迹，清叫竟何之。",
      "死者固已矣，生者谩相思。",
      "昭亭雪塞山，相遇忘寒饥。",
      "解剑贳浊酒，果肴躬自携。",
      "扫除长少分，旷荡文章期。",
      "赠蒙以大白，自谓无复疑。",
      "及将起草茅，谨札还先驰。",
      "邀我采石渡，烂醉霜蟹肥。",
      "沉吟望夫曲，朗诵天门诗。",
      "险绝必使和，凡鱼岂龙追。",
      "篇篇被许可，当友不当师。",
      "凌晨挂高帆，公行我言归。",
      "一别三四秋，音问山中稀。",
      "去年集选曹，僮瘦马力羸。",
      "访公国东门，问我来何时。",
      "青刍与白饭，诸子争赍持。",
      "论新复谈故，谓我今逾奇。",
      "南还得长篇，万里衔光辉。",
      "此德未云报，讣音裂肝脾。",
      "桓桓万人英，不遇终愁羁。",
      "一官止太学，薄命吁可悲。",
      "所嗟吾道丧，斯文竟何为。",
      "譬彼卞子玉，弃置污浊泥。",
      "凤来无嘉禾，啄肉纷群鸱。",
      "彼苍厥有主，此理安无欺。",
      "呜呼如之何，酸嘶复酸嘶。"
    ]
  },
  {
    "id": "2e89e4201a772df083e8b1a18f47ccff",
    "title": "哭夏寺丞公酉",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "齐山郁愁烟，镜潭坠孤月。",
      "佳人去不还，生别成死别。",
      "有才曾未施，负冤终莫雪。",
      "世情多反覆，美玉不如铁。",
      "无路攀魂车，隔江寄清血。"
    ]
  },
  {
    "id": "2e89e4201a772df079db95e5d9af26b1",
    "title": "哭子点",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "五岁养育恩，一朝随埃尘。",
      "琅琅读书声，在耳犹如新。",
      "哽哽临绝言，唤爷眉屡颦。",
      "永痛卑栖邑，医脉非良真。",
      "微疾遽夭殇，吾家失麒麟。",
      "嗥天天莫知，拊地地不闻。",
      "泪迸睛欲枯，肠断鼻愈辛。",
      "汝卧长夜台，我孤大梦身。",
      "后嗣复谁望，有车已摧轮。",
      "佳雏堕危巢，异芳零短春。",
      "黄泉无白日，青冢多愁云。",
      "哀弦写悲歌，吊汝冥漠魂。"
    ]
  },
  {
    "id": "2e89e4201a772df0f1a0e5b94fc72a36",
    "title": "三亡诗",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "荣翁苦于学，腹实五车书。",
      "尤明礼乐事，画就百幅图。",
      "献之神宗朝，不报还旧庐。",
      "白头著青衫，老愤犹欲舒。",
      "佐邑曾未赴，瞑目忽已殂。",
      "何子稍家富，恬不为利拘。",
      "执笔工词章，科第学有馀。",
      "终遭有司黜，才命诚难俱。",
      "今闻亦长往，令我勤悲吁。",
      "二家各有子，素业传门闾。",
      "登科既同籍，奔丧又同途。",
      "李君出世胄，轩轩佩琼琚。",
      "计偕冠多士，场屋喧名誉。",
      "晚乃乐高隐，卖药荒村墟。",
      "愈贫愈自信，纯洁不可污。",
      "天胡夺其龄，否极泰则无。",
      "斯人皆旧游，想望空踟蹰。",
      "顾我虽未死，目眊霜盈须。",
      "近酒已先恶，趋时迹尤疏。",
      "飞章乞残骸，轻舟下重湖。",
      "将投永安泊，访旧相欢娱。",
      "那知死生隔，三秀同时枯。",
      "欲为招魂篇，悲风涕沾濡。"
    ]
  },
  {
    "id": "2e89e4201a772df04004f120b7cb8393",
    "title": "拟挽歌五首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "百年苦役役，一死已休休。",
      "惟我方自适，妻子空悲愁。",
      "满樽奠美酒，满盘荐珍羞。",
      "我终不可起，汝情谩悠悠。",
      "送我入蒿里，寂寞无春秋。"
    ]
  },
  {
    "id": "2e89e4201a772df04004f120ded3dd12",
    "title": "拟挽歌五首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "形坏影亦灭，有神竟何依。",
      "漠漠空木中，岂知经四时。",
      "以此为长年，谁人不同归。",
      "儿孙汝勿泣，朋旧汝勿悲。",
      "岁月易经过，冥默终相期。"
    ]
  },
  {
    "id": "2e89e4201a772df04004f1202a5cd0cb",
    "title": "拟挽歌五首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "生前势有殊，死去分始齐。",
      "且将耳目静，安用亲旧啼。",
      "鸿雁任南北，日月随东西。",
      "陵谷亦已变，道化复何为。"
    ]
  },
  {
    "id": "2e89e4201a772df04004f1207f2ffbef",
    "title": "拟挽歌五首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "于生动以扰，既死静且潜。",
      "黄土假面目，青草为须髯。",
      "荣华春风吹，憔悴秋霜沾。",
      "回嗟在世人，不识此理兼。"
    ]
  },
  {
    "id": "2e89e4201a772df04004f120af32b465",
    "title": "拟挽歌五首",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "枯骨蝼蚁馀，空棺蔓草缠。",
      "欲诉既无路，欲窥不见天。",
      "休休可奈何，达道乃自然。"
    ]
  },
  {
    "id": "2e89e4201a772df02bd84df5e6e48998",
    "title": "深夜",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "四天垂翠碧，一水湛星辰。",
      "寂寞殊方夜，漂流片叶深。",
      "帝乡劳梦想，客路只风尘。",
      "钟鼓还催晓，深惭钓渭滨。"
    ]
  },
  {
    "id": "2e89e4201a772df07a1a5b155b8b7def",
    "title": "追和李白金陵月下怀古",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "历览古都会，金陵冠南州。",
      "天开钟阜倚，江转玉绳流。",
      "异代有兴废，前贤归冢丘。",
      "草没乌衣巷，尘埋结绮楼。",
      "城空龙虎踞，台罢凤凰游。",
      "默想秦淮月，曾悲玉树秋。"
    ]
  },
  {
    "id": "2e89e4201a772df02ba573e295a30f4d",
    "title": "原武按堤",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "云溶溶，风习习，桃花露点胭脂湿。",
      "青春归尽人未归，原武冈头时独立。"
    ]
  },
  {
    "id": "2e89e4201a772df062df918654c8f961",
    "title": "桃源行寄张兵部",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "武陵溪上青云暮，昔人传有桃源路。",
      "时见落花随水流，咫尺神仙杳难遇。",
      "神仙有无何可量，但爱武陵山水强。",
      "松烟竹雾水村暗，鸟啼猿啸花雨香。",
      "车轮不来尘坌绝，日月自与乾坤长。",
      "闻君取身欲长往，禾熟良田给春酿。",
      "陶然一醉万事休，还我天真了无象。",
      "生胡为荣死奚戚，为笑纷纷避秦客。",
      "一身千岁何足论，更向渔家寄消息。"
    ]
  },
  {
    "id": "2e89e4201a772df026d6baa64a7414a9",
    "title": "南安岩",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "汀梅之间山万重，南安岩窦何玲珑。",
      "青葱屹立敞四壁，巧匠缩手难为工。",
      "嗟予俗缚未能往，愿得结草与岩松。",
      "遂登彼岸达正觉，月落岩下松生风。"
    ]
  },
  {
    "id": "2e89e4201a772df05c0acf48d6b45474",
    "title": "南丰道中六言",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "前溪淡淡日落，后山霭霭云归。",
      "桃花不知客恨，一片飞上征衣。"
    ]
  },
  {
    "id": "2e89e4201a772df0ee34980ecae46c3c",
    "title": "凤凰台次李太白韵",
    "authorName": "郭祥正",
    "authorId": "2e89e4201a772df0d1457b72d1457b72",
    "dynasty": "宋",
    "content": [
      "高台不见凤凰游，浩浩长江入海流。",
      "舞罢青蛾同去国，战残白骨尚盈丘。",
      "风摇落日催行棹，潮卷新沙换故洲。",
      "结绮临春无处觅，年年荒草向人愁。"
    ]
  },
  {
    "id": "2e89e4201a77aa1ff072a4b2f0e13138",
    "title": "寿时相",
    "authorName": "陈汝锡",
    "authorId": "2e89e4201a77aa1fd1457b72d1457b72",
    "dynasty": "宋",
    "content": [
      "五百年间瑞气钟，堂堂皎月众星中。",
      "甄陶四海规模大，心膂三朝体貌隆。",
      "寿杖终扶黄发老，衮衣今拜黑头公。",
      "彭聃岂足延遐算，愿助升平到不穷。"
    ]
  },
  {
    "id": "2e89e4201a77aa1f593866fecbe0076f",
    "title": "寿刘漕二首",
    "authorName": "陈汝锡",
    "authorId": "2e89e4201a77aa1fd1457b72d1457b72",
    "dynasty": "宋",
    "content": [
      "清薰应候贡微凉，瑞霭蟠空报吉祥。",
      "仙籍挂名书富贵，彩毫叶梦送文章。",
      "眉间已有阴功色，肘后何须不老方。",
      "节物也随人意好，荷花争入寿樽香。"
    ]
  },
  {
    "id": "2e89e4201a77aa1f593866fe9399bdfd",
    "title": "寿刘漕二首",
    "authorName": "陈汝锡",
    "authorId": "2e89e4201a77aa1fd1457b72d1457b72",
    "dynasty": "宋",
    "content": [
      "碧槐风细篆烟清，绿芰香浓寿酒倾。",
      "眉上嵩衡元秀整，胸中泾渭太分明。",
      "巨材阅世三千岁，修翮抟风九万程。",
      "积粟流钱皆细事，异时钟鼎看功名。"
    ]
  },
  {
    "id": "2e89e4201a77aa1feaa0efb445b0785f",
    "title": "寿周侍讲",
    "authorName": "陈汝锡",
    "authorId": "2e89e4201a77aa1fd1457b72d1457b72",
    "dynasty": "宋",
    "content": [
      "我闻仙翁山，秀色媚岗岭。",
      "昔人已仙去，飞步凌绝顶。",
      "世缘磨不尽，一念堕尘境。",
      "先生岂其人，骨相倍清整。",
      "神钟金茎秀，气与霜月冷。",
      "词源倒三峡，笔力扛九鼎。",
      "书林知几年，文字浩千顷。",
      "谈经动旒纩，屡被前席请。",
      "当随凤阁班，径步花砖影。",
      "胡为罢劝讲，禁幄出扬秉。",
      "一麾眇淮甸，素发欲随领。",
      "先生谪仙人，寿与龟鹤等。",
      "富贵要长年，功名看晚景。",
      "未须叹淹回，住世日月永。"
    ]
  },
  {
    "id": "2e89e4201a77aa1fa8af998c14f3d43c",
    "title": "石门山",
    "authorName": "陈汝锡",
    "authorId": "2e89e4201a77aa1fd1457b72d1457b72",
    "dynasty": "宋",
    "content": [
      "落帆倚芳洲，冷日衔翠壁。",
      "沙平野步稳，不费支筇力。",
      "邂逅到幽洞，云水已昏夕。",
      "阴崖上苍穹，杳不见辙迹。",
      "岩前月色薄，细路稍有觅。",
      "瀑泉号秋声，飞练不计尺。",
      "僧房得少憩，坐久耳方寂。",
      "河梁谪仙人，握手见胸臆。",
      "囊无一钱看，志有万里适。",
      "拄颊望西山，琢句愈工绩。",
      "同游得二妙，笔障亦劲敌。",
      "笑谈颇倾坐，酬唱屡即席。",
      "顾予舌本强，咀嚼觉清液。",
      "林泉信幽奇，岁月尤迅亟。",
      "兹游莫辞频，能著几两屐。"
    ]
  },
  {
    "id": "2e89e4201a7d3373e6aee7ec026f3198",
    "title": "北湖水月",
    "authorName": "王橚",
    "authorId": "2e89e4201a7d3373d1457b72d1457b72",
    "dynasty": "宋",
    "content": [
      "奁镜平开碧四围，百重山里亦希奇。",
      "写成万古空明趣，只为中秋一首诗。"
    ]
  },
  {
    "id": "2e89e4201a85d0341817966fddb828a6",
    "title": "植竹吏隐堂后因题",
    "authorName": "许安仁",
    "authorId": "2e89e4201a85d034d1457b72d1457b72",
    "dynasty": "宋",
    "content": [
      "斸破中庭一亩苔，主人发白手亲栽。",
      "即今谁识清真节，须向三冬雪后来。"
    ]
  },
  {
    "id": "2e89e4201a85d0341817966fe977b470",
    "title": "植竹吏隐堂后因题",
    "authorName": "许安仁",
    "authorId": "2e89e4201a85d034d1457b72d1457b72",
    "dynasty": "宋",
    "content": [
      "珍重劳君慰远游，繁声疏影一堂秋。",
      "主人看即官期满，分付风烟与子猷。"
    ]
  },
  {
    "id": "2e89e4201a85d034ac57df1be532b1a5",
    "title": "和御制宫词",
    "authorName": "许安仁",
    "authorId": "2e89e4201a85d034d1457b72d1457b72",
    "dynasty": "宋",
    "content": [
      "轻寒惨惨透衾罗，玉箭铜壶漏水多。",
      "常是未明供御服，梦回频问夜如何。"
    ]
  },
  {
    "id": "2e89e4201a85d0341e7daf21f62dc6db",
    "title": "题善山院",
    "authorName": "许安仁",
    "authorId": "2e89e4201a85d034d1457b72d1457b72",
    "dynasty": "宋",
    "content": [
      "瓦炉柏子袅残烟，午梦醒时一畅然。",
      "不悟功名负终老，荒山饥走又三年。"
    ]
  },
  {
    "id": "2e89e4201a85d034f8c9e5717b723eb9",
    "title": "梦中作",
    "authorName": "许安仁",
    "authorId": "2e89e4201a85d034d1457b72d1457b72",
    "dynasty": "宋",
    "content": [
      "山色浓如滴，湖光平如席。",
      "风月不相识，相逢便相得。"
    ]
  },
  {
    "id": "2e89e4201a9024072114de3df8a72c68",
    "title": "忆秦人洞",
    "authorName": "张翠屏",
    "authorId": "2e89e4201a902407d1457b72d1457b72",
    "dynasty": "宋",
    "content": [
      "溪上桃花无数开，花间秋水绿于苔。",
      "不因渔父寻源入，争识仙家避世来。",
      "翠雨连云流玉洞，丹霞护日抱瑶台。",
      "幔亭亦有红桥约，问我京华几日回。"
    ]
  },
  {
    "id": "2e89e4201a97e6881c0e7cd2e1504f79",
    "title": "兰亭序墨本",
    "authorName": "罗颂",
    "authorId": "2e89e4201a97e688d1457b72b20bb95a",
    "dynasty": "宋",
    "content": [
      "文皇嗜好非声色，偶爱兰亭亦其癖。",
      "河南犹恐后来闻，竟使昭陵隐真迹。",
      "世闲能悟知几人，墨本珍传意愈勤。",
      "有似春云隐明月，光影还到千江分。",
      "法曹得此深恨晚，有客携从大梁远。",
      "多言南渡罕曾见，大胜薛家蝉翼本。",
      "嗟我学书从少年，较计点画分媸妍。",
      "老拈撅笔万事懒，忽见锦轴心凄然。",
      "真行姿媚公所取，篆隶何妨更兼有。",
      "退之但作石鼓歌，谈笑讥诃换鹅手。"
    ]
  },
  {
    "id": "2e89e4201a9cb8cefd64f3d6808df14b",
    "title": "刘磐幕",
    "authorName": "许元信",
    "authorId": "2e89e4201a9cb8ced1457b72d1457b72",
    "dynasty": "宋",
    "content": [
      "山悬翠幕几千丈，我疑山顶即天上。",
      "扪萝蹑蹬到山巅，犹如平地上青天。",
      "始知天高应无极，幕阜苍苍一卷石。",
      "洞庭八百古所传，对此遥看一镜圆。",
      "当此再上三千丈，那知天下有山川。"
    ]
  },
  {
    "id": "2e89e4201a9cb8ceb436c9254de1d3e0",
    "title": "幕阜山",
    "authorName": "许元信",
    "authorId": "2e89e4201a9cb8ced1457b72d1457b72",
    "dynasty": "宋",
    "content": [
      "幕阜山高一千八百丈，二十五洞大元天。雪花飞满水冲石，翠嶂拨开风卷烟。",
      "金鲤一双游碧沼，石田三亩产红莲。我来绝顶无他事，为访仙翁葛稚川。"
    ]
  },
  {
    "id": "2e89e4201aa4ce3df7163edce8753eba",
    "title": "题文州安静堂",
    "authorName": "吕宜之",
    "authorId": "2e89e4201aa4ce3dd1457b72d1457b72",
    "dynasty": "宋",
    "content": [
      "峡束秋空一线青，万山深处长官厅。",
      "此堂虚旷无馀物，面面为开碧玉屏。"
    ]
  },
  {
    "id": "2e89e4201aa4ce3d090754003eb3e421",
    "title": "梅林分韵得诗字",
    "authorName": "吕宜之",
    "authorId": "2e89e4201aa4ce3dd1457b72d1457b72",
    "dynasty": "宋",
    "content": [
      "寒梅如高人，冰雪凛风期。",
      "霜威凌万木，孤芳缀疏枝。",
      "古来岁寒心，肯与时节移。",
      "家家浣溪南，横斜映笆篱。",
      "老树更崛奇，矫矫蛟龙姿。",
      "中有调鼎味，几年江之湄。",
      "征衫十年寒，霜蹄快追随。",
      "先生羊叔子，到处英名垂。",
      "对花有妙语，豪气无百卮。",
      "兴来属湛辈，同出舂容诗。"
    ]
  },
  {
    "id": "2e89e4201aa52deef742675946abcf93",
    "title": "题碧落洞",
    "authorName": "张熙",
    "authorId": "2e89e4201aa52deed1457b72d1457b72",
    "dynasty": "宋",
    "content": [
      "大豁□幽彻洞天，分明平地有蓬山。",
      "朝元□□归何晚，故敞瑶扃白日闲。"
    ]
  },
  {
    "id": "2e89e4201aa62df9687c26a7df420763",
    "title": "挽东莱先生",
    "authorName": "邵津",
    "authorId": "2e89e4201aa62df9d1457b72d1457b72",
    "dynasty": "宋",
    "content": [
      "□□感易极，学成功未施。",
      "彼苍胡用问，吾党竟谁资。",
      "道在漫今昨，人间忽喜悲。",
      "百年总埋玉，千古敬丰碑。"
    ]
  },
  {
    "id": "2e89e4201aa811d7a0b08dd11cf16306",
    "title": "题汪水云诗卷",
    "authorName": "赵云",
    "authorId": "2e89e4201aa811d7d1457b72d1457b72",
    "dynasty": "宋",
    "content": [
      "江南江北马如飞，曾著金门羽客衣。",
      "李泌暂游衡岳去，陈抟已请华山归。",
      "风云万里气无敌，雨露两朝恩有辉。",
      "偶尔江头相邂逅，细听流水十三徽。"
    ]
  },
  {
    "id": "2e89e4201ab38da6d1699cd73a1bc441",
    "title": "大涤洞天留题",
    "authorName": "倪允文",
    "authorId": "2e89e4201ab38da6d1457b72d1457b72",
    "dynasty": "宋",
    "content": [
      "九关深处锁仙家，缥缈清都定不遐。",
      "草木曾留高庙跸，香灯常带紫宸麻。"
    ]
  },
  {
    "id": "2e89e4201ab38da6d1699cd7b1fbe749",
    "title": "大涤洞天留题",
    "authorName": "倪允文",
    "authorId": "2e89e4201ab38da6d1457b72d1457b72",
    "dynasty": "宋",
    "content": [
      "巢父滩头甫着鞭，名山入眼驿程边。",
      "迂回仅费商于地，领袖宁烦一介先。"
    ]
  },
  {
    "id": "2e89e4201ab38da6d1699cd795d026a3",
    "title": "大涤洞天留题",
    "authorName": "倪允文",
    "authorId": "2e89e4201ab38da6d1457b72d1457b72",
    "dynasty": "宋",
    "content": [
      "笋舆轻捷绕坡陀，石窦抽关喷决河。",
      "幸许羊肠成坦履，不应狭路响风波。"
    ]
  },
  {
    "id": "2e89e4201ab38da6d1699cd719db31c5",
    "title": "大涤洞天留题",
    "authorName": "倪允文",
    "authorId": "2e89e4201ab38da6d1457b72d1457b72",
    "dynasty": "宋",
    "content": [
      "洞里群仙总未逢，天风吹快去匆匆。",
      "儒仙元自留官府，傥借刀圭得圣功。"
    ]
  },
  {
    "id": "2e89e4201abe17b142569bdf5ee350b0",
    "title": "井田封建图",
    "authorName": "陈子常",
    "authorId": "2e89e4201abe17b1d1457b72d1457b72",
    "dynasty": "宋",
    "content": [
      "为成者十复为终，终十还为百里同。",
      "只为诸儒泥方法，不知起数总皆纵。"
    ]
  },
  {
    "id": "2e89e4201ac6a54dd9d9254596a46807",
    "title": "游大涤山",
    "authorName": "蔡准",
    "authorId": "2e89e4201ac6a54dd1457b72d1457b72",
    "dynasty": "宋",
    "content": [
      "大涤洞沉沉，天柱峰嶪嶪。",
      "人世悲落花，观松无易叶。",
      "朝夕樵风生，云鹤闲情惬。",
      "何当采玉芝，真踪从此蹑。"
    ]
  },
  {
    "id": "2e89e4201ac8e2e46b9dc002225e8728",
    "title": "赓韵题精舍",
    "authorName": "晁子东",
    "authorId": "2e89e4201ac8e2e4d1457b72d1457b72",
    "dynasty": "宋",
    "content": [
      "数椽茅屋俯清溪，学者盈门所得栖。",
      "地僻任从云聚散，林深不碍日东西。",
      "巍巍道德千年在，凛凛声猷万古齐。",
      "遗像载瞻三太息，一庭烟草有馀凄。"
    ]
  },
  {
    "id": "2e89e4201acc1008d778eb19b389f7a8",
    "title": "美文文山劾董宋臣",
    "authorName": "开庆太学生",
    "authorId": "2e89e4201acc1008d1457b72d1457b72",
    "dynasty": "宋",
    "content": [
      "拨转天纲回地纪，中兴又自庚申始。",
      "扫除阴类谁之功，有硬脊梁担得起。",
      "鲰生曾作茶岭诗，已学希夷不愿仕。",
      "逢人见说太平时，担书来领西湖水。",
      "幽阴何物号阎罗，污我青天莫敢指。",
      "国人咸惧妖复来，天子自知忠可使。",
      "履斋泉下不伏款，帝谓董贤人切齿。",
      "未闻蔡笔颂余公，但见欧书责高子。",
      "扬扬颜面见士夫，不知世间有羞耻。",
      "吁嗟今世负大名，禄重忠言类如是。",
      "一身富贵尽有馀，何况明明今在迩。",
      "中书虽有空头敕，其奈诸名都唯唯。",
      "五更魁宿炳光精，吐出忠肝涕盈纸。",
      "心怀寸铁飞上天，愿剔刚肠开帝视。",
      "彷徨灶婢为主惊，慷慨书生为国喜。",
      "吾皇英断似孝宗，觌有天诛终弃死。",
      "当时赖有政府贤，弹泪妖狐与羸豕。",
      "家奴猥琐何足云，中丞举动可惜尔。",
      "庆历诸公闻此诗，勿谓予祸始于此。"
    ]
  },
  {
    "id": "2e89e4201accf1b230dae0b2bc183e3b",
    "title": "震山岩",
    "authorName": "曹训",
    "authorId": "2e89e4201accf1b2d1457b72d1457b72",
    "dynasty": "宋",
    "content": [
      "岩静尘埃了不侵，公闲出郭喜登临。",
      "云山兀兀自朝暮，江水茫茫无古今。",
      "鸥鹭翩翩明远目，渔樵歌唱动归心。",
      "绿杨红杏春风里，谁与幽人共赏音。"
    ]
  },
  {
    "id": "2e89e4201ad9777cb546c1217338c561",
    "title": "书旅邸壁",
    "authorName": "王谹",
    "authorId": "2e89e4201ad9777cd1457b72d1457b72",
    "dynasty": "宋",
    "content": [
      "雁外无书为客久，蛩边有梦到家多。",
      "画堂玉佩萦云响，不及桃源欸乃歌。"
    ]
  },
  {
    "id": "2e89e4201ad9db3613c1fcc72218a0f9",
    "title": "绝命辞",
    "authorName": "王士敏",
    "authorId": "2e89e4201ad9db36d1457b72d1457b72",
    "dynasty": "宋",
    "content": [
      "此生无复望生还，一死都归谈笑间。",
      "大地皆为肝血污，好收吾骨首阳山。"
    ]
  },
  {
    "id": "2e89e4201add9acb20c19180635146d1",
    "title": "题睢阳五老图",
    "authorName": "欧阳谦之",
    "authorId": "2e89e4201add9acbd1457b72d1457b72",
    "dynasty": "宋",
    "content": [
      "厚德良多积善根，贤才他日在儿孙。",
      "当知相里非凡婿，岂有陈平久席门。",
      "五老绘图千载誉，群公诗礼百年存。",
      "凭君挟取传家学，青史贤良有后昆。"
    ]
  },
  {
    "id": "2e89e4201addd7500f56a1b7b16d47da",
    "title": "登西楼怀汤损之",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "杨柳飘飘春思长，绿桥流水绕宫墙。",
      "碧云望断空回首，一半阑干无夕阳。"
    ]
  },
  {
    "id": "2e89e4201addd750ed789ce63a87fc5f",
    "title": "登吴山",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "登高一展眺，宫树郁嵯峨。",
      "楼阁春风满，东南王气多。",
      "青天行日月，大地布山河。",
      "柳色沙堤路，时闻响玉珂。"
    ]
  },
  {
    "id": "2e89e4201addd750b8e419d83067912d",
    "title": "送中上人游天台",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "师作天台去，长亭复短亭。",
      "焚香参祖塔，振锡动山灵。",
      "石罅移菖歜，松根斸茯苓。",
      "何时白云下，相与话青青。"
    ]
  },
  {
    "id": "2e89e4201addd75030008782a6cbc0d4",
    "title": "过田家",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "村南啼布谷，村北响缫车。",
      "隔浦卖鱼市，傍桥沽酒家。",
      "野花朝日暖，溪柳背风斜。",
      "又过东邻去，东邻采菊芽。"
    ]
  },
  {
    "id": "2e89e4201addd750d70a21ea00d6a702",
    "title": "秋暮登太白",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "飘飘短褐袍，倚杖立金鳌。",
      "桥束溪流急，树增山势高。",
      "白云连海峤，黄叶满亭皋。",
      "落日西风恶，尘埃两鬓毛。"
    ]
  },
  {
    "id": "2e89e4201addd750e61095669812bdc4",
    "title": "观弈象棋",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "阵势频分合，机锋互应酬。",
      "马飞关塞月，炮落汉天秋。",
      "不问知心友，翻成敌面仇。",
      "谁能劳胜负，独立大江流。"
    ]
  },
  {
    "id": "2e89e4201addd750290e07c76f790c13",
    "title": "题李丹壶壁",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "闲乘海上槎，来访谪仙家。",
      "风逆磬声短，日低幡影斜。",
      "猿攀高树果，蜂采半岩花。",
      "谁在丹台上，三更炼紫霞。"
    ]
  },
  {
    "id": "2e89e4201addd75045dbaf7281e74583",
    "title": "登招宝山",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "宇宙初开辟，何神立此山。",
      "中流天柱石，大地海门关。",
      "浪恶蛟龙怒，云深虎豹闲。",
      "潮期与日月，千古一循环。"
    ]
  },
  {
    "id": "2e89e4201addd75073211208a2a95ad4",
    "title": "野人家",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "绕江生杜若，满地长辛夷。",
      "剪草涂新壁，褰藤缚旧篱。",
      "瓦瓶春贮酒，土灶夜蒸藜。",
      "独步归来晚，东皋雨一犁。"
    ]
  },
  {
    "id": "2e89e4201addd7502865aad64c104141",
    "title": "题胡月山吟屋",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "苏公堤上路，日日课新吟。",
      "流水行花影，斜阳卧柳阴。",
      "断桥春听乐，矮屋夜鸣琴。",
      "皎皎山间月，如君一片心。"
    ]
  },
  {
    "id": "2e89e4201addd7500d1642aa0d9924ab",
    "title": "别何橘潭",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "驻马赤栏桥，馀寒著柳条。",
      "舟车富阳路，风雨浙江潮。",
      "惜别津亭暮，思归故国遥。",
      "临行莫惆怅，回日定花朝。"
    ]
  },
  {
    "id": "2e89e4201addd7503197e4591e4fcdee",
    "title": "严陵郡舍",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "花飞石上班，水落白云湾。",
      "帘卷千重树，窗开四面山。",
      "鼓声鱼市近，旗影讼庭闲。",
      "满目皆吟思，残阳缥缈间。"
    ]
  },
  {
    "id": "2e89e4201addd750076956b260f293a4",
    "title": "西兴",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "西兴潮半落，渔浦日初昏。",
      "岳面云收脚，沙头浪积痕。",
      "楼钟鸣野寺，船鼓入江村。",
      "回首长安路，归心几断魂。"
    ]
  },
  {
    "id": "2e89e4201addd7500def6e38487d58ed",
    "title": "梁湖道上",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "东风酒旆斜，浦口第三家。",
      "谷鸟鸣春树，江鸥起暮沙。",
      "故乡山渐近，曲岸柳初芽。",
      "客路归心切，孤帆带落霞。"
    ]
  },
  {
    "id": "2e89e4201addd750ebd788fe9efe2faf",
    "title": "梅梁堰",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "庙近云涛观，山遥翠欲重。",
      "只应溪上木，便是洞中龙。",
      "堰折潮归海，楼迎浪答钟。",
      "断碑荒藓合，终古载灵踪。"
    ]
  },
  {
    "id": "2e89e4201addd750f6b8e5e33bee4308",
    "title": "虎丘即事",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "西风剑佩轻，独立妙高亭。",
      "山吐岩头月，江涵水面星。",
      "石奔苍虎势，树结老龙形。",
      "何处吹箫客，扁舟过洞庭。"
    ]
  },
  {
    "id": "2e89e4201addd7504ae3550c4d24a644",
    "title": "青龙渡头",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "天阔雁飞飞，淞江鲈正肥。",
      "柳风欺客帽，松露湿僧衣。",
      "塔影随潮没，钟声隔岸微。",
      "不堪回首处，何日可东归。"
    ]
  },
  {
    "id": "2e89e4201addd7502d42eb3089bed315",
    "title": "夜泊",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "停舟野渡头，客路恨悠悠。",
      "叶落风千树，钟残月半楼。",
      "芦花双过雁，莎草独眠鸥。",
      "山鬼烧青火，飞来照髑髅。"
    ]
  },
  {
    "id": "2e89e4201addd750766f73c69d3e88c1",
    "title": "怀潘鄮屋",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "洛阳才解佩，过眼忽秋分。",
      "四海一明月，千山共白云。",
      "雁烟迷晓树，虫露湿香芹。",
      "满纸相思字，临风欲寄君。"
    ]
  },
  {
    "id": "2e89e4201addd75058e132b34e87f45f",
    "title": "湖上",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "流水断桥边，笙歌拥画船。",
      "日酣花半醉，春困柳三眠。",
      "策杖登云洞，观鱼上玉泉。",
      "凤城归去晚，山锁万重烟。"
    ]
  },
  {
    "id": "2e89e4201addd750a80fecd08ad7a43b",
    "title": "山房",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "轩窗四面开，风送海云来。",
      "一阵催花雨，数声惊蛰雷。",
      "蜗涎明石凳，蚁阵绕山台。",
      "此际衣偏湿，熏笼著麝煤。"
    ]
  },
  {
    "id": "2e89e4201addd7501fac7cc7ea437bc0",
    "title": "淮西",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "舟子解贪程，能知倦客情。",
      "断云微雨霁，远水落霞明。",
      "驿古如荒庙，山平接废城。",
      "游淮少年事，今祇叹劳生。"
    ]
  },
  {
    "id": "2e89e4201addd7500385afbc46c8aba7",
    "title": "姑苏台",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "高楼三百尺，落日几登临。",
      "越国一尝胆，吴娃频捧心。",
      "野猿窥燐火，宫燕语秋霖。",
      "坐久忽闻笛，五湖烟水深。"
    ]
  },
  {
    "id": "2e89e4201addd7502d80e9dfc4e61aca",
    "title": "明皇按乐图",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "日日霓裳宴彩楼，三千歌粉侍宸旒。",
      "月明宫殿双龙伏，云拥箫韶九凤游。",
      "翠袖半笼金约臂，宝钗斜坠玉搔头。",
      "不知舞到弓弯处，一拍春风一拍愁。"
    ]
  },
  {
    "id": "2e89e4201addd7506e492c9cbb61b7ae",
    "title": "鄂王墓",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "鄂王墓在栖霞岭，一片忠魂万古存。",
      "镜里赤心悬日月，剑边英气塞乾坤。",
      "苍苔雨暗龙蛇壁，老树烟凝虎豹幡。",
      "独倚东风挥客泪，不堪回首望中原。"
    ]
  },
  {
    "id": "2e89e4201addd750a24283a2f3937dae",
    "title": "贺伯父大资休致",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "不恋清时白玉珰，便将身世寄沧浪。",
      "三朝元老黄枢阁，四海闲人绿野堂。",
      "楚楚菁兰秋带雨，萧萧寒菊晚宜霜。",
      "拟成东甬耆英社，剩乐壶天日月长。"
    ]
  },
  {
    "id": "2e89e4201addd750008044c30e716340",
    "title": "侍谢立斋小酌湖楼",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "风卷珠帘客佩清，杜鹃啼老送春声。",
      "水浮亭馆花间出，船载笙歌柳外行。",
      "千里夕阳归梦远，六桥飞絮马蹄轻。",
      "栏干倚遍暮天阔，烟树一钩新月生。"
    ]
  },
  {
    "id": "2e89e4201addd750c97a668903cc85ac",
    "title": "谒乌龙庙",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "断碑犹纪唐时事，山气阴沉暗绿苔。",
      "松木已逾千岁寿，香烟知化几炉灰。",
      "廊深无月鬼神过，殿古有云风雨来。",
      "曲曲九溪春水落，子陵滩下复东回。"
    ]
  },
  {
    "id": "2e89e4201addd7505ecbc8c4394d0a44",
    "title": "秋夜游东墅",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "云压高空雁阵低，江城历历草离离。",
      "楼台秋淡玉箫远，帘幕夜寒铜漏迟。",
      "明月鹭鸶菱叶浦，西风蟋蟀豆花篱。",
      "一樽酒尽银河落，犹有残钟出古祠。"
    ]
  },
  {
    "id": "2e89e4201addd750716ebd4f16f7fb8e",
    "title": "游阳明洞天",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "万木阴沉锁石门，烟霞深处近昆仑。",
      "洞箫声接玉台磬，宝盖影摇金殿幡。",
      "湘浦有龙云气湿，越山无鹤露华昏。",
      "灵芝采尽归何处，溪上白蘋花正繁。"
    ]
  },
  {
    "id": "2e89e4201addd75082d77636335b0966",
    "title": "哭楼梅麓",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "白玉楼成去作文，只从西棘挂朝冠。",
      "生来病苦相如渴，没后人知范叔寒。",
      "野店春闲沽酒榼，溪堂月冷钓鱼竿。",
      "梅花麓上谁弹泪，岁岁东风吹不干。"
    ]
  },
  {
    "id": "2e89e4201addd750d1daad86d042202b",
    "title": "宿大慈山悟真观",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "终南道士学弹琴，门外松萝锁翠阴。",
      "濒海八龙朝出洞，隔山群鹿夜归林。",
      "琪花过雨金风澹，玉树笼烟璧月沉。",
      "三十六坛钟鼓寂，云璈声接步虚音。"
    ]
  },
  {
    "id": "2e89e4201addd7507da2c9d47b5c6406",
    "title": "寄翁宾旸",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "历历长涂谒鲁侯，征尘宁复恋貂裘。",
      "江城露冷霜初滑，海谷冰消水欲流。",
      "夜月观书徐稚榻，春风听乐仲宣楼。",
      "料君频作西湖梦，曾忆孤山有旧游。"
    ]
  },
  {
    "id": "2e89e4201addd750a6c20ee6a1308282",
    "title": "下第怀楼寿朋",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "百尺丹梯拟共登，共登天上最高层。",
      "南山有雾空藏豹，北海无云可化鹏。",
      "勋业十年尘里镜，诗书万卷雨前灯。",
      "桃花开尽不归去，又逐春风过武陵。"
    ]
  },
  {
    "id": "2e89e4201addd750cebe6b6d3db483d3",
    "title": "终日",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "终日怀人凭曲栏，馀阴未放客衣单。",
      "只缘二月风光澹，别作一般天气看。",
      "梅粉有香销夜雨，柳丝无力受春寒。",
      "闲情漠漠难拘管，自逐轻鸥下急滩。"
    ]
  },
  {
    "id": "2e89e4201addd750212ec17fe3d34fb7",
    "title": "过钓台作",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "双台屹屹几春秋，千古高风一钓钩。",
      "越岭有云山北障，桐江无浪水东流。",
      "雪深黄叶埋寒虎，烟暖青莎卧白鸥。",
      "汉业已随宫树老，月明长到客星楼。"
    ]
  },
  {
    "id": "2e89e4201addd750b696327369345c27",
    "title": "曹娥庙",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "汉碣嵯峨几百秋，曲坟遗庙越山头。",
      "潮声侵帐凤屏冷，云气绕台鸾镜愁。",
      "孝节棱棱双桧立，哀魂渺渺一江流。",
      "椒觞载奠灵风起，知我怀亲送远舟。"
    ]
  },
  {
    "id": "2e89e4201addd750cb859882c0487a31",
    "title": "仲冬南楼野望",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "绣幕香温生暮寒，淡烟漠漠水漫漫。",
      "吟残庾岭梅千树，梦绕湘江竹万竿。",
      "风卷乱鸦栖古塔，雪迷孤雁落前滩。",
      "一声玉笛人何所，更上南楼独倚栏。"
    ]
  },
  {
    "id": "2e89e4201addd7500b0f9ddae284fdb3",
    "title": "赋林景参梅屿",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "结庐分得雁山云，屿上梅花是四邻。",
      "水月一天芗世界，冰霜千古玉精神。",
      "短檠夜雨西窗梦，长铗秋风北塞尘。",
      "我亦烟波纶钓侣，与君同作岁寒人。"
    ]
  },
  {
    "id": "2e89e4201addd7507bba79b716188fd6",
    "title": "吴江道上",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "夜半扁舟出洞庭，客帆初挂早潮平。",
      "社风才起海鹰至，岚雾未收江鹄鸣。",
      "吴岫乱云擎古塔，楚皋寒叶拥荒城。",
      "垂虹桥外天连水，无限别离生杜蘅。"
    ]
  },
  {
    "id": "2e89e4201addd750a9a925fbb3d34a7d",
    "title": "西湖暮春",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "云山叠叠树重重，浙水迢遥客梦中。",
      "啼鴂数声春去日，落花满地夜来风。",
      "松关鹤立吟坛静，竹院僧眠丈室空。",
      "明日马蹄何处所，夕阳芳草画桥东。"
    ]
  },
  {
    "id": "2e89e4201addd7504b65714005e7c693",
    "title": "过姚秋",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "莎草离离碧树闲，只疑曾是子陵滩。",
      "槿花篱落虫声碎，芦叶汀洲雁阵寒。",
      "江上浪平潮正熟，渡头人去月初残。",
      "夜深不管蛟龙睡，独对西风把钓竿。"
    ]
  },
  {
    "id": "2e89e4201addd750d37fa544ec8a6455",
    "title": "己酉秋留鹤江有感",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "宾鸿几过淀山湖，夜夜西风转辘轳。",
      "苜蓿草衰江馆静，枇杷叶老石泉枯。",
      "曲终明月闲歌扇，病去寒灰满药炉。",
      "客梦不堪千里远，故园篱菊正荒芜。"
    ]
  },
  {
    "id": "2e89e4201addd750b60aa0416542df59",
    "title": "暮秋游虎丘",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "寂寞虚廊暗草莱，天风缭绕宝华台。",
      "江空露冷蛟龙伏，殿古云深鹳鹊来。",
      "山馆老松褰绿蔓，石坛芳桂落苍苔。",
      "寒钟敲断枫桥月，半夜禅僧入定回。"
    ]
  },
  {
    "id": "2e89e4201addd750ad8bf18e5ae90705",
    "title": "侍赵别驾宴寿乐堂",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "别驾移樽宴草堂，四轩帘幕卷斜阳。",
      "芰荷香满鸳鸯宿，杨柳阴浓翡翠藏。",
      "风过水亭秋尚热，月侵山阁夜偏凉。",
      "更阑酒尽不知去，坐看晓星飞玉潢。"
    ]
  },
  {
    "id": "2e89e4201addd7503826e8aef191f60a",
    "title": "留鹤江有感",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "抱玉归来泪满襟，世间何许觅知音。",
      "此生虽有噬脐悔，到死终无尝胆心。",
      "伏枥马思云路远，避钩鱼隐石潭深。",
      "故人若问淞江客，自采芙蓉学楚吟。"
    ]
  },
  {
    "id": "2e89e4201addd75009ff6b345a51b357",
    "title": "送吴松溪过淮",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "铁砚毛锥未策功，又携琴剑过临邛。",
      "荆山有玉鸣朝凤，沧海无珠走夜龙。",
      "浦口月来僧馆榻，渡头霜落客船钟。",
      "自君别后知音少，空忆雁山溪上松。"
    ]
  },
  {
    "id": "2e89e4201addd7502f372e93f002ea3b",
    "title": "送赵知县归天台",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "自是中朝柱石材，西风尘土暗蒿莱。",
      "河阳县里花初放，彭泽门前柳未栽。",
      "准拟鸣珂来凤沼，徘徊抱玉下乌台。",
      "明朝琴鹤归何处，三径故园多绿苔。"
    ]
  },
  {
    "id": "2e89e4201addd75074acbe643e862789",
    "title": "姑苏馆",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "楚岫高低接太行，吴江渺漠下沧浪。",
      "秋城霜满苇花白，夜馆月寒莎草黄。",
      "芳苑鹿台初解佩，故宫鸾阁尚鸣珰。",
      "五湖一叶扁舟去，十二西楼几夕阳。"
    ]
  },
  {
    "id": "2e89e4201addd7508a2572f39bff5a28",
    "title": "云间洞天",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "门掩青松间绿槐，一奁图画自天开。",
      "朝霞炼药黄金井，夜月吹笙白玉台。",
      "树老有枝皆薜荔，地闲无处不莓苔。",
      "数声野鹤惊残梦，疑是神仙出洞来。"
    ]
  },
  {
    "id": "2e89e4201addd750667dac080bde0d03",
    "title": "侍赵开府夜宴",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "剩陪华佩醉蟠桃，杨柳飘飘拂午桥。",
      "夜月楼台行锦障，春风帘幕卷红绡。",
      "歌传杏苑黄金缕，乐奏梨园紫玉箫。",
      "银漏滴残珠履散，踏花归去路迢遥。"
    ]
  },
  {
    "id": "2e89e4201addd750c714af407d91cc1c",
    "title": "赠杜郎中",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "草堂人远只存诗，几席临风入咏思。",
      "文印幸传同谷谱，祖灯犹照曲江碑。",
      "濡毫省闼春霖足，立马君门夜漏迟。",
      "憔悴江南老词客，柳边曾挹汉威仪。"
    ]
  },
  {
    "id": "2e89e4201addd750e57522a3fa91c115",
    "title": "赠新罗僧",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "便帆才过日东来，浅色伽梨短样裁。",
      "野鹤怨时心共远，海鲸降处定初回。",
      "长年守律因师戒，中土传经为国灾。",
      "几日应酬官事了，南湖听法雨华台。"
    ]
  },
  {
    "id": "2e89e4201addd7505638c69663cae13e",
    "title": "赠雪窦",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "一从说法雨华台，棕叶蕉花几度开。",
      "春尽瀑泉犹溅雪，地幽篁竹亦生苔。",
      "临溪洗钵青猿过，背石持经白鸟来。",
      "笑指庭前双柏树，住庵时节手亲栽。"
    ]
  },
  {
    "id": "2e89e4201addd75060491e7d9e989779",
    "title": "赠罗知宫",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "霞帔云巾占石床，磬声初引步虚长。",
      "拟朝碧落非无路，学煮黄金信有方。",
      "云暗石潭龙骨蜕，草肥山崦麝脐香。",
      "青城梦窅蓬莱近，沧海为田合种桑。"
    ]
  },
  {
    "id": "2e89e4201addd750854bf9f01d05927c",
    "title": "赠杨子中",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "凤梧鸾竹郁青葱，文气冲冲五色虹。",
      "囊里短歌唐李贺，酒边奇字汉扬雄。",
      "铜铺雨后芭蕉绿，石井霜前薜荔红。",
      "茶灶笔床随处有，等闲留客坐春风。"
    ]
  },
  {
    "id": "2e89e4201addd750e94bd4d676150863",
    "title": "寄晚浦张观使",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "不愿生封万户侯，归来却伴赤松游。",
      "琴书东里三椽屋，诗酒西湖一叶舟。",
      "雁过客楼秋雨急，乌栖江树暮烟愁。",
      "频年陡觉生华发，日日凭高望楚州。"
    ]
  },
  {
    "id": "2e89e4201addd750f1dbef858dd7a9db",
    "title": "林道士故庐",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "青城道士跨青牛，去作清都汗漫游。",
      "朝扣九关朝玉阙，暮回三岛宴金楼。",
      "丹随鹤舞缑山月，剑伴龙归洛浦秋。",
      "犹有石房云不散，晓风松柏两飕飗。"
    ]
  },
  {
    "id": "2e89e4201addd750e88824991bc8a7f2",
    "title": "郭西文孝庙",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "帝子宸游白玉京，江南遗庙尚丹青。",
      "寝园月暗衣冠古，选阁云深笔砚灵。",
      "清卫有威森凤戟，娇嫔无语倚龙屏。",
      "太平天子尊儒学，锦帙黄封赐六经。"
    ]
  },
  {
    "id": "2e89e4201addd750c3ba282ce076d539",
    "title": "聚景园",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "上苑韶光隔凤城，十分春事属流莺。",
      "雨馀芳草欲无地，风定落花如有声。",
      "柳榭云深栖鹳鹊，榉塘沙暖浴鵁鶄。",
      "年来翠辇经游少，七十二亭空月明。"
    ]
  },
  {
    "id": "2e89e4201addd75021bf0845996047de",
    "title": "四明洞天",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "四壁玲珑耸石楼，四窗云气拥仙游。",
      "半空星斗浮天井，一洞烟霞透沃洲。",
      "蜥蜴现时曾咒雨，猕猴啼处客悲秋。",
      "他年定作山中隐，肯向红尘白尽头。"
    ]
  },
  {
    "id": "2e89e4201addd75001840b63baf0342b",
    "title": "钱塘八月潮",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "五丁椎碎烂银堆，注作东南水一杯。",
      "秋半忽疑天外雪，夜深俄听月中雷。",
      "大鹏击浪惊龙卧，老蜃嘘云误燕来。",
      "日日涛头多拱北，至尊元在郁箫台。"
    ]
  },
  {
    "id": "2e89e4201addd750f10cbfe556ba2904",
    "title": "芝山",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "春风几树石楠开，谁采灵芝去不回。",
      "彭蠡水分双港落，匡庐云度五峰来。",
      "钟沉古寺僧初定，月堕长松鸟自哀。",
      "堪叹昔人携酒地，断碑无主卧苍苔。"
    ]
  },
  {
    "id": "2e89e4201addd750072a02e5203dbcfe",
    "title": "城西杨梅",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "炎炎火树照千山，南客应同荔子看。",
      "金谷人游红步障，玉房仙炼紫华丹。",
      "猩唇泣露珊瑚软，鹤顶迎风玛瑙寒。",
      "若使汉宫知此味，又添飞驿上长安。"
    ]
  },
  {
    "id": "2e89e4201addd750dbee89a921aed333",
    "title": "僧房薜荔",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "寸草曾收药笼功，谁移野色近禅翁。",
      "甘同木石抛闲地，耻附松萝上碧空。",
      "旋长纤枝宜雨绿，未删宿叶待霜红。",
      "为衣或许湘人采，清彻崇兰两佩风。"
    ]
  },
  {
    "id": "2e89e4201addd750b039d37d81975c27",
    "title": "多景楼",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "怀古心情独倚楼，荻花枫叶满江秋。",
      "地雄吴楚东南会，水接荆扬上下流。",
      "铁瓮百年春雨梦，铜驼万里夕阳愁。",
      "西风历历吹征雁，又带边声过石头。"
    ]
  },
  {
    "id": "2e89e4201addd750c9c553b5e13d4da5",
    "title": "清风阁",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "巍巍楹槛逼星河，城上阑干野色多。",
      "天目水分波浩渺，大湖山点石嵯峨。",
      "罗窗夜气吹银烛，翠箔秋声动玉珂。",
      "我欲乘空呼列子，月明何处起蘋歌。"
    ]
  },
  {
    "id": "2e89e4201addd7503fd4c66a1f5c1812",
    "title": "冷泉亭",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "西竺峰飞小朵来，闲僧曾共倚崔嵬。",
      "寒惊玉匣光初泻，晓怯冰壶冻未开。",
      "云外有香丹桂落，洞中无月白猿哀。",
      "当年洗耳人何在，拟勺清泠酹碧苔。"
    ]
  },
  {
    "id": "2e89e4201addd750f8a1635605da0f32",
    "title": "春闺",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "终日怀人倚翠阑，别长愁觉钏金宽。",
      "颦眉钿叶抛鸳甃，弹泪灯花落凤盘。",
      "梅粉有香供夜雨，柳丝无力受春寒。",
      "阶前拾得相思子，自结罗囊绣合欢。"
    ]
  },
  {
    "id": "2e89e4201addd750ec0787051ed5e329",
    "title": "丰乐楼初成",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "红尘飞不到阑干，十二朱帘卷暮寒。",
      "上苑莺啼花木暗，六桥人散水云宽。",
      "春风玉佩骖黄鹤，夜月琼箫驻紫鸾。",
      "檐外青青杨柳色，几回曾向画船看。"
    ]
  },
  {
    "id": "2e89e4201addd75099dc2753e52300c5",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "平生独爱山，日日频跻攀。",
      "自得山中趣，结庐万山间。"
    ]
  },
  {
    "id": "2e89e4201addd75099dc2753fde84bd7",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "山西茂林麓，中有盘旋谷。",
      "飘飘双凤凰，飞立山上玉。"
    ]
  },
  {
    "id": "2e89e4201addd75099dc275373ca94d7",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "日出华山阳，月出庐山岗。",
      "巫山云漠漠，雁山烟苍苍。"
    ]
  },
  {
    "id": "2e89e4201addd75099dc2753f19778c3",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "东望泰岳松，西望苍梧竹。",
      "知心侣渔樵，忘情友麋鹿。"
    ]
  },
  {
    "id": "2e89e4201addd75099dc275335f49458",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "山深春亦寒，野鸟声绵蛮。",
      "山花随处发，香风吹幽兰。"
    ]
  },
  {
    "id": "2e89e4201addd75099dc27534a265497",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "夏日飞火云，枕簟访深僻。",
      "坐此松竹林，冰泉嗽寒石。"
    ]
  },
  {
    "id": "2e89e4201addd75099dc2753d9a34371",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "西风凉萧萧，雁过秋空高。",
      "时有岩桂发，落叶飞长皋。"
    ]
  },
  {
    "id": "2e89e4201addd75099dc27536b056b54",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "三冬气凛冽，独立千崖雪。",
      "横斜溪上梅，影落溪桥月。"
    ]
  },
  {
    "id": "2e89e4201addd75099dc2753a2c42ca9",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "身在此山中，闲情薄太空。",
      "行歌白云里，白云连崆峒。"
    ]
  },
  {
    "id": "2e89e4201addd75099dc2753a34445d8",
    "title": "山中吟",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "朝餐山上霞，暮采山下药。",
      "安得山中人，共跨山头鹤。"
    ]
  },
  {
    "id": "2e89e4201addd7505c07de8b3c702ce8",
    "title": "寄王尊师",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "彩云缭绕七香车，洞里神仙炼紫霞。",
      "华表鹤归春寂寂，东风吹尽碧桃花。"
    ]
  },
  {
    "id": "2e89e4201addd750c4fccd8dd8468dbe",
    "title": "雪",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "楼台万瓦玉鳞鳞，遮尽人间富与贫。",
      "可笑世情刚道冷，不知片片是阳春。"
    ]
  },
  {
    "id": "2e89e4201addd750a2d6992000bfa96f",
    "title": "即事",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "重重帘幕燕翩翩，尘锁朱楼十四弦。",
      "榆火渐催寒食节，海棠花畔缚秋千。"
    ]
  },
  {
    "id": "2e89e4201addd750a7c5214c97183703",
    "title": "春词",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "杨柳春风三月三，画桥芳草碧纤纤。",
      "一双燕子归来后，十二红楼卷绣帘。"
    ]
  },
  {
    "id": "2e89e4201addd75012e30f7d47ca80ef",
    "title": "江南谣",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "柳絮飞时话别离，梅花开后待郎归。",
      "梅花开后无消息，更待明年柳絮飞。"
    ]
  },
  {
    "id": "2e89e4201addd750b015fa13f33fc01d",
    "title": "宫词",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "三十六宫春漏长，隔帘时送御楼香。",
      "倚笼尽日教鹦鹉，为我君前说断肠。"
    ]
  },
  {
    "id": "2e89e4201addd750ba47b5c6c8ef93e5",
    "title": "观猿",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "挂石攀云日半斜，乱山深处饱烟霞。",
      "香林月满僧归去，啼落春风几树花。"
    ]
  },
  {
    "id": "2e89e4201addd7506048a4820133edfe",
    "title": "失鹤",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "顶上新成九转丹，衔花日日到诗坛。",
      "夜深飞上云霄去，华表月明风露寒。"
    ]
  },
  {
    "id": "2e89e4201addd7505fa03de55db4ee6f",
    "title": "有感",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "软红尘里度韶华，杨柳桥边旧酒家。",
      "燕子不归春渐老，东风开尽刺桐花。"
    ]
  },
  {
    "id": "2e89e4201addd750d8a5c1bbc8796c98",
    "title": "暮春",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "柳外宫莺啭晓寒，万花开尽正春残。",
      "沉香亭北栏干曲，独抱琵琶看牡丹。"
    ]
  },
  {
    "id": "2e89e4201addd750f8a163567e54b6eb",
    "title": "春闺",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "寂寞梨花院落闲，远山愁入两眉弯。",
      "黄金络索珊瑚坠，独立春风教白鹇。"
    ]
  },
  {
    "id": "2e89e4201addd750e78a1d4832eb5eaf",
    "title": "倚楼",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "金虬熏尽鹧鸪班，独上层楼倚画栏。",
      "满院梨花香寂寞，隔帘风雨正春寒。"
    ]
  },
  {
    "id": "2e89e4201addd75060925fd29d1d9967",
    "title": "闺情",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "闲拈花片贴纱窗，绣幕斜飞燕子双。",
      "细数归期相次近，倚楼日日望春江。"
    ]
  },
  {
    "id": "2e89e4201addd7507de4a28d9ddea755",
    "title": "梨花",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "流莺偷入未央宫，望断昭阳信不通。",
      "寂寞雨声寒食夜，一枝香泪泣东风。"
    ]
  },
  {
    "id": "2e89e4201addd750ab49415ee6220d9c",
    "title": "吴山雪霁",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "九天宫阙春风满，陆地楼台夜月寒。",
      "铁笛一声吹雁落，片云不到玉阑干。"
    ]
  },
  {
    "id": "2e89e4201addd750b127fe2afb35714b",
    "title": "后土庙",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "尘拥妆台翡翠翘，琼花开尽玉魂销。",
      "昆仑山上天风落，二十四桥吹洞箫。"
    ]
  },
  {
    "id": "2e89e4201addd750acbb10cab3554a43",
    "title": "戍妇",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "梧桐叶落雁来时，见说沙场未解围。",
      "夜夜灯前做针线，倩谁边上寄寒衣。"
    ]
  },
  {
    "id": "2e89e4201addd750b2ca16e10d98e029",
    "title": "小楼",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "寒空漠漠起愁云，玉笛吹残正断魂。",
      "寂寞小楼帘半卷，雁烟蛩雨又黄昏。"
    ]
  },
  {
    "id": "2e89e4201addd750bdc395e31612b598",
    "title": "香奁体",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "小院薰风满，闲庭白昼长。",
      "蜻蜓杨柳岸，鸂鶒芰荷塘。",
      "云合朱檐卸，山高翠阁凉。",
      "蔓滋青薜荔，芽长紫良姜。",
      "帘幕深深地，阑干曲曲廊。",
      "淡烟瑶草细，流水碧桃香。",
      "幡影重门静，苔痕小篆荒。",
      "螭盘丹鼎雪，龙吸露台浆。",
      "琴古翻新调，笙沉靘旧簧。",
      "雨声犀角枕，月色象牙床。",
      "掌上双鹦鹉，屏间两凤凰。",
      "石函藏宝剑，金钥启瑶箱。",
      "扇雉团清影，奁鸳试晓妆。",
      "霞绡衣窄索，云锦佩玎珰。",
      "鬓拢金蝉矗，钗横玉燕翔。",
      "袂飘天水碧，裙溅郁金黄。",
      "太液箫初远，蓬壶漏未央。",
      "流星飞碧落，零雨下银潢。",
      "去去人千里，迢迢天一方。",
      "断肠春洛浦，残梦夜潇湘。"
    ]
  },
  {
    "id": "2e89e4201addd750cc65483164256d52",
    "title": "秦鸾曲",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "盈盈白玉钿，袅袅黄金缕。",
      "拍拍水晶奁，皎皎珊瑚树。",
      "帘前双燕飞，门外桃花雨。",
      "无处说相思，羞对秦鸾舞。"
    ]
  },
  {
    "id": "2e89e4201addd750f2743cec99a1ff4e",
    "title": "叹镜辞",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "忆妾初嫁时，金屋藏窈窕。忽见洛阳人，鬻镜长安道。",
      "明月掌上寒，团团复皎皎。千金买得归，惜之如重宝。",
      "奁开双凤飞，带结青鸾袅。当时照妾颜，妾颜正年少。",
      "如今照妾颜，妾颜羞已老。对镜频叹嗟，掩镜徒懊恼。",
      "不恨妾嫁迟，惟恨妾生早。此恨空绵绵，天涯满芳草。",
      "君不见长江逝水无逆流，岁去年来多白头。"
    ]
  },
  {
    "id": "2e89e4201addd750489fdf4d1b23d6ea",
    "title": "春游曲",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "长安二月东风里，千红陌上香尘起。",
      "都人欢呼去踏青，马如游龙车如水。",
      "两两三三争买花，青楼酒旗三百家。",
      "长安酒贵人未醉，岸头芳草日半斜。",
      "谁家女子娇似玉，约莫青春十五六。",
      "郁金罗带苏合香，琵琶自度相思曲。",
      "相思曲，声断续，断续回文不堪读。",
      "回文断续有续时，离肠寸断无续期。"
    ]
  },
  {
    "id": "2e89e4201addd7503587ec2d7598e7f6",
    "title": "游仙曲",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "中秋月正明，夜半飞紫琼。",
      "拂袖天上去，揽衣朝太清。",
      "缥缈黄金阙，迢遥白玉京。",
      "离离百宝幢，袅袅九华旌。",
      "箫韶起碧落，散花飘群英。",
      "翱翔鸾鹤舞，清彻云璈声。",
      "凌凌九霄寒，风露薄青冥。",
      "弱水三万里，仙路眇蓬瀛。",
      "不赴瑶池宴，相约董双成。",
      "吹笙骑凤凰，飞上芙蓉城。"
    ]
  },
  {
    "id": "2e89e4201addd7509aebe8105598fcdc",
    "title": "采桑行",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "妾本秦罗敷，家住曲江曲。门前杨柳青，春风啼布谷。",
      "树头桑初芽，家家蚕始浴。相呼出采桑，采桑如采玉。",
      "屈曲回高枝，攀条剪柔绿。朝晴采桑南，暮雨采桑北。",
      "采得桑归迟，小姑怨相促。陌上绮罗人，问妾眉何蹙。",
      "妾恨妾自知，问妾何所欲。消磨三十春，渐喜蚕上簇。",
      "七日收得茧百斤，十日缫成丝两束。一丝一线工，织成罗与縠。",
      "百人共辛勤，一人衣不足。举头忽见桑叶黄，低头垂泪羞布裳。"
    ]
  },
  {
    "id": "2e89e4201addd750373d7c36abda8135",
    "title": "有所思",
    "authorName": "陈允平",
    "authorId": "2e89e4201addd750b49c63fab49c63fa",
    "dynasty": "宋",
    "content": [
      "忆昔美人初别时，长亭两岸柳依依。今日美人天之涯，美人美人胡不归。",
      "忆昔君别妾，分破青鸾镜，破镜如破心。与妾表相忆，相忆图久深。",
      "忆昔妾别君，剪断金凤钗，断钗如断肠。赠君表相思，相思图久长。",
      "一日一日复一日，青镜鸾孤钗凤只。未必君相思，能如妾相忆。",
      "寒衣剪就欲寄君，长安门外无行人。雁声半夜西风恶，窗前一片梧桐落。"
    ]
  },
  {
    "id": "2e89e4201afd05b47589cdbb006acdbb",
    "title": "自题仁寿楼",
    "authorName": "徐衡",
    "authorId": "2e89e4201afd05b4d1457b72d1457b72",
    "dynasty": "宋",
    "content": [
      "百尺楼成接昊苍，御题仁寿问行藏。",
      "四端所有虽为贵，五福为先孰敢当。",
      "日出千山凝晓色，花开十里带秋香。",
      "老来意外无他念，赢得登临兴味长。"
    ]
  },
  {
    "id": "2e89e4201afd05b4a214d6c290421887",
    "title": "赠彭神童",
    "authorName": "徐衡",
    "authorId": "2e89e4201afd05b4d1457b72d1457b72",
    "dynasty": "宋",
    "content": [
      "吾家先世有童子，姓名尝著杜诗史。不缘神气形相殊，安得公诗重褒美。",
      "三百年有宋兴，妙裔四海皆豪英。番郡自古称多士，群儿头角又峥嵘。",
      "洎水之东有彭氏，生儿五岁真佳瑞。双眸点漆肌骨清，不与孩提共嬉戏。",
      "诵诗记字何了然，琅琅一口千万言。弱不胜衣行未稳，凌人气岸已轩轩。",
      "嗟予去国亦云久，为报君恩矢奔走。绣衣持节入闾阎，大半故人新白首。",
      "与儿阿父昔同游，高才终不事王侯。报不在身当在子，发源所与今其流。",
      "行看直上青云梯，决取钟如探囊中筹。"
    ]
  },
  {
    "id": "2e89e4201b0d7ad8daceefd85d383532",
    "title": "游虎邱",
    "authorName": "王述",
    "authorId": "2e89e4201b0d7ad8d1457b72d1457b72",
    "dynasty": "宋",
    "content": [
      "寻胜招提去，追随李郭舟。",
      "水云迷远日，烟景变新秋。",
      "大惬幽人赏，应忘倦客愁。",
      "归来须及晚，初月在山头。"
    ]
  },
  {
    "id": "2e89e4201b1a98dab3125ca7a68b86c4",
    "title": "鸭湖",
    "authorName": "卢廷辅",
    "authorId": "2e89e4201b1a98dad1457b72d1457b72",
    "dynasty": "宋",
    "content": [
      "并山终日舣孤舟，深入桃蹊访阮刘。",
      "流水落花无问处，居人云是古瀛洲。"
    ]
  },
  {
    "id": "2e89e4201b1e7d2dfd2d804ee7cdf041",
    "title": "南湖",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "每忆西湖上，青帘卖酒亭。",
      "柳条鱼颊翠，花片马蹄馨。",
      "寒食经行路，晴窗入梦屏。",
      "因循春又晚，风絮搅空冥。"
    ]
  },
  {
    "id": "2e89e4201b1e7d2ddc478c6db24e6e52",
    "title": "次曾景建红泉碧涧韵",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "诗评明水好，笑我尚逶迤。",
      "丹穴三千仞，苍藤千万枝。",
      "谷耕闻好鸟，社饮见庞眉。",
      "他日烦君指，书堂与佛祠。"
    ]
  },
  {
    "id": "2e89e4201b1e7d2ddc478c6d1ed06ca3",
    "title": "次曾景建红泉碧涧韵",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "石不能言语，云如过去身。",
      "意求虽仿佛，事往或湮沦。",
      "洞壑龙离隐，池塘草得春。",
      "山民忽惊避，吾此岸乌巾。"
    ]
  },
  {
    "id": "2e89e4201b1e7d2ddf007fe62ead80de",
    "title": "环锦亭",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "与子乡邻信有年，故王遗事到今传。",
      "爽鸠邑改风烟在，散骑园分水竹偏。",
      "高架插书供夜读，满堂成彩敌春妍。",
      "相如可是区区者，戏笔题桥亦偶然。"
    ]
  },
  {
    "id": "2e89e4201b1e7d2ddf007fe670598a18",
    "title": "环锦亭",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "枌社交阴旧有缘，蹇驴那得到亭前。",
      "青山谢傅携樽地，白水钱王守冢田。",
      "尚友诗书廑暇日，养亲豚韭乐丰年。",
      "异时驷马荣归里，虚左相迎更可贤。"
    ]
  },
  {
    "id": "2e89e4201b1e7d2da95be507b11bd8d8",
    "title": "次曾景建红泉精舍韵",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "康乐秀髯长拂巾，伐山走鹿辟车尘。",
      "才毫并触当时祸，物色分留后代人。",
      "环涧已为僧去碣，红泉今与子通邻。",
      "著书万卷精庐里，成佛生天自致身。"
    ]
  },
  {
    "id": "2e89e4201b1e7d2d0216c7e38a5f8633",
    "title": "题谢一犁春雨图",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "久客长安思野人，今年籴贵更愁新。",
      "江芜漠漠春多少，展卷聊寻梦里身。"
    ]
  },
  {
    "id": "2e89e4201b1e7d2dd63b1a3f7a70af58",
    "title": "洞霄观水",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "峡口苍苍放水时，乾风吹落面前诗。",
      "可怜无地遮秋色，流出千山也自奇。"
    ]
  },
  {
    "id": "2e89e4201b1e7d2d7cd6cee7c1178a90",
    "title": "寄赵昌父",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "杨柳风吹神雨晴，樱桃花发野塘春。",
      "归来依旧青山好，白发看山有几人。"
    ]
  },
  {
    "id": "2e89e4201b1e7d2d6f955735d8c8a1cf",
    "title": "翠蛟亭酬和",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "多病思君秋水深，好风忽送雁来音。",
      "相逢四句山中偈，说尽君心见我心。"
    ]
  },
  {
    "id": "2e89e4201b1e7d2d6f95573525ef6978",
    "title": "翠蛟亭酬和",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "闻道今晨看洞回，老龙眠处宝千堆。",
      "灵珠已落君侯手，枉著明驼夜半催。"
    ]
  },
  {
    "id": "2e89e4201b1e7d2d6f9557358447d5b9",
    "title": "翠蛟亭酬和",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "衣上缤翂云欲生，一山果熟看猿登。",
      "亦闻鳌背通朱关，几拟追寻竟未曾。"
    ]
  },
  {
    "id": "2e89e4201b1e7d2d342ce542fb051acc",
    "title": "翠蛟亭和巩丰韵",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "幽亭枕苍峡，云窦通曲水。",
      "百折如建瓴，㶁㶁鸣不止。",
      "客来一抽钥，白雾噀岩底。",
      "欻翕千丈蛟，拿空翠涛起。",
      "天开混沌窍，日洗盘古髓。",
      "谅匪畜池鳞，多应化雷尾。",
      "冯陵气易壮，怖荡辞难侈。",
      "日假金洞光，景逾瑶池泚。",
      "谁云游方外，巧异缁尘里。",
      "坡仙颇年数，觌面犹尺咫。",
      "采句贵自然，巩言良是已。",
      "琁题豁灵界，篆出蕃君里。",
      "物生亦倚数，有形必有靡。",
      "道人亦多事，浮念何时死。",
      "余生嗜泉薮，痼习牵研几。",
      "太息动静机，于何寄真理。",
      "醉倒和沧浪，烦君更详此。"
    ]
  },
  {
    "id": "2e89e4201b1e7d2dc6c9eb7827cfa2f6",
    "title": "次曾景建和谢康乐华子冈诗韵",
    "authorName": "赵汝谈",
    "authorId": "2e89e4201b1e7d2dd1457b72a9eb8122",
    "dynasty": "宋",
    "content": [
      "君言华子冈，遗迹在兹山。",
      "阴雾虎啸谷，熙旸乌浴泉。",
      "划疑易区界，遐集古圣贤。",
      "丹井砂荡潏，玉林桂葱阡。",
      "或时吹箫子，来往倏飞烟。",
      "徵谢靡不验，叩玄发奇筌。",
      "先畴乐斯隐，荒始规后传。",
      "小子夙慕遁，驰心结绳前。",
      "仙路邈难期，矫首涕潺湲。",
      "谒予愿有术，投翰三喟然。"
    ]
  },
  {
    "id": "2e89e4201b23338ccfe68e0efb39e018",
    "title": "游洞霄和坡仙韵",
    "authorName": "史宗恺",
    "authorId": "2e89e4201b23338cd1457b72d1457b72",
    "dynasty": "宋",
    "content": [
      "水非凡浊石非顽，水石萦回九锁间。",
      "游客步随清浪起，道人身似白云闲。",
      "仙岩泉滴琼音碎，古木风轻宝盖翻。",
      "共酌翠蛟亭上酒，翠光相与映红颜。"
    ]
  },
  {
    "id": "2e89e4201b23338c77d6183cd509d9f5",
    "title": "和周丞丈游洞霄韵",
    "authorName": "史宗恺",
    "authorId": "2e89e4201b23338cd1457b72d1457b72",
    "dynasty": "宋",
    "content": [
      "苕溪之源流洞天，中有福地寿可延。",
      "山盘九锁到空谷，石间隐迹知其仙。",
      "悬崖险阻不易到，来者悚观须有缘。",
      "道边兽石卧狮虎，庭下镜沼流潺湲。",
      "东游大涤阻天柱，西至石室飞寒泉。",
      "云房石磴络苔藓，疑是霞玉留花钿。",
      "嵌空上下不可数，晓猿夜鹤惊人眠。",
      "西林诗伯□仙裔，落笔妙句今青钱。",
      "历穷巘崄事幽讨，不畏蔓草矜蛇蜒。",
      "皈来诗篇壮青谷，好句屹崛参天全。",
      "何当□约素秋晚，与公共醉洪崖巅。"
    ]
  },
  {
    "id": "2e89e4201b2f6320633baeeb6e1e1872",
    "title": "横塘道中",
    "authorName": "何昌弼",
    "authorId": "2e89e4201b2f6320d1457b72d1457b72",
    "dynasty": "宋",
    "content": [
      "一舸凌风去，萦纡几度村。",
      "水清鱼引子，田美稻生孙。",
      "山近尘埃远，秋晴枕席温。",
      "悠悠迷处所，疑是武陵源。"
    ]
  },
  {
    "id": "2e89e4201b2f63201043aaf58a46b8b6",
    "title": "寿公禅老游宴",
    "authorName": "何昌弼",
    "authorId": "2e89e4201b2f6320d1457b72d1457b72",
    "dynasty": "宋",
    "content": [
      "不学参禅不学文，百年知乐任天真。",
      "曾闻神定逾三日，疑是今生再世人。"
    ]
  },
  {
    "id": "2e89e4201b38a496457ff33991b1ff42",
    "title": "题义门胡氏华林书院",
    "authorName": "陈象舆",
    "authorId": "2e89e4201b38a496d1457b72d1457b72",
    "dynasty": "宋",
    "content": [
      "孝弟扬芳累世传，书斋云锁碧峰前。",
      "轩窗翠滴松筠接，砌槛清涵水石连。",
      "旌表华门诚积善，褒崇合族悫敦贤。",
      "义高管郑徽猷远，名重曾颜德行全。",
      "弟侄登科当景运，公卿记美会佳篇。",
      "华林胜概终寻访，旧约依依已数年。"
    ]
  },
  {
    "id": "2e89e4201b666ed9e49b97082a08036b",
    "title": "桃花",
    "authorName": "黄静斋",
    "authorId": "2e89e4201b666ed9d1457b72d1457b72",
    "dynasty": "宋",
    "content": [
      "雨后桃花作片飞，风前柳絮点人衣。",
      "春归不用怨风雨，无雨无风春亦归。"
    ]
  },
  {
    "id": "2e89e4201b7d581917153fc495eccafd",
    "title": "题钓台",
    "authorName": "何宗斗",
    "authorId": "2e89e4201b7d5819d1457b72d1457b72",
    "dynasty": "宋",
    "content": [
      "贫赋渔蓑却耐交，故人牵率政徒劳。",
      "十分拂袖归来是，何似当时莫去高。"
    ]
  },
  {
    "id": "2e89e4201b7f72c863fc5eaf02434a07",
    "title": "襄樊失守",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "六年援绝困重围，到此无谋更出奇。",
      "慷慨如张虽有愧，孤穷似李亦堪悲。",
      "列城寒月惊鸿散，夷路西风哨马驰。",
      "机速房深谋画处，岂无高着活危棋。"
    ]
  },
  {
    "id": "2e89e4201b7f72c863ea9287f1bd10a0",
    "title": "江上师溃",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "江上西风督戍秋，国人延颈捷随收。",
      "中宵弃甲三军溃，往岁藏弓百战休。",
      "甚羡虞公前采石，可怜下谓后雷州。",
      "诸贤着意筹新局，嫠妇如今正有忧。"
    ]
  },
  {
    "id": "2e89e4201b7f72c8b0b967871bc12698",
    "title": "南征",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "圣皇神武志规恢，南国胡为贡未来。",
      "铜柱地荒云隔断，珠崖天圣雁飞回。",
      "秋风曾见秦师出，晓日今闻汉诏哀。",
      "中国有人终慕化，且看万象乐春台。"
    ]
  },
  {
    "id": "2e89e4201b7f72c818a219828b9ef30f",
    "title": "再平南扰",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "乾坤重辟八荒春，何事中间有末臣。",
      "南粤一隅先汉地，阳樊数世有周民。",
      "山川惯识旌旗影，道路长愁士马尘。",
      "闻说讨平归奏凯，剩俘女子载珠珍。"
    ]
  },
  {
    "id": "2e89e4201b7f72c8e87f8aab878e8f16",
    "title": "西风",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "边笳悽惨动江城，朔雁南飞几阵横。",
      "云气昏昏秋万里，旄头烱烱夜三更。",
      "向来海上凫毛出，何日关中马角生。",
      "天地无情豪杰尽，西风颠倒若为情。"
    ]
  },
  {
    "id": "2e89e4201b7f72c86ab91432346c3d02",
    "title": "庚申喜闻",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "万方欢喜醉春风，数路飞书奏凯同。",
      "天拟诸公扶社稷，人言多难识英雄。",
      "周邦虽小名犹正，楚国方强力易穷。",
      "从此东南基岱岳，好磨崖石颂成功。"
    ]
  },
  {
    "id": "2e89e4201b7f72c85d7044cbcc012a10",
    "title": "边事",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "边头无日不秋风，荐食无厌更启戎。",
      "谁拥貔貅专玉帐，不收鹦鹉着金笼。",
      "江曾飞度量丝熟，襄已重围堕甑同。",
      "安得扶持今社稷，重来韩岳数英雄。"
    ]
  },
  {
    "id": "2e89e4201b7f72c85945feeca46884ab",
    "title": "乙亥纪闻",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "羽书朝暮涨氛埃，天诏勤王起草莱。",
      "寒上风高鹰扬去，江头雾暗马飞来。",
      "诸贤忠爱谋安出，四将英灵唤不回。",
      "漠漠雪天秋万里，飞鸣无数雁鸿哀。"
    ]
  },
  {
    "id": "2e89e4201b7f72c81af4b4fb0e24ab5a",
    "title": "乙亥冬",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "祸乱方来苦不禁，此生谁料有如今。",
      "四郊云扰旌旗影，诸阃风寒社稷心。",
      "杞国有人忧凛凛，桃源无路入深深。",
      "少陵野老怀忠愤，醉里攒眉强自吟。"
    ]
  },
  {
    "id": "2e89e4201b7f72c844085133ffa2c05d",
    "title": "读吟啸集",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "兴废明知数有天，臣心感激义当然。",
      "孔明尚欲西都蜀，王蠋宁甘北面燕。",
      "凤鹤不灵凄落日，蛟龙已逝冷长川。",
      "丈夫一为纲常死，表表人间万古传。"
    ]
  },
  {
    "id": "2e89e4201b7f72c84408513342b50e62",
    "title": "读吟啸集",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "力支大厦烱孤忠，太息黄旗运不东。",
      "天若有情虹贯日，人谁不死气凌空。",
      "倍增晁董儒科重，可与夷齐史传同。",
      "地位九分人物好，更于何处觅英雄。"
    ]
  },
  {
    "id": "2e89e4201b7f72c81632499029471f6c",
    "title": "秋兴",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "沙尘破褐客秋风，落落亲朋半老翁。",
      "野旷有时闻啸虎，天宽无处寄征鸿。",
      "四方玉帛燕山北，万里帆樯海水东。",
      "回首可怜歌舞地，芳花石础树阴中。"
    ]
  },
  {
    "id": "2e89e4201b7f72c816324990e3a8e345",
    "title": "秋兴",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "西风卷地送凄凉，目断归帆落日黄。",
      "雁过江天云漠漠，龙游沧海水茫茫。",
      "故人入梦三更月，近事惊心两鬓霜。",
      "试把浊醪浇磊磈，樽中犹带芷兰香。"
    ]
  },
  {
    "id": "2e89e4201b7f72c82a001181873871d5",
    "title": "世事",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "茫茫世事等浮萍，愁绪方浓醉又醒。",
      "日月双飞天不老，干戈百战地常腥。",
      "此时弓马多秦戍，何日衣冠见汉庭。",
      "宇宙西风愁不尽，谁家门巷草青青。"
    ]
  },
  {
    "id": "2e89e4201b7f72c8dad93e9cfc72cdcd",
    "title": "闻鬼",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "荒郊白骨卧枯莎，有鬼衔冤苦奈何。",
      "半夜数声凄枕席，十年几度惨干戈。",
      "英魂无托子孙绝，史笔不知忠义多。",
      "欲反髑髅生世乐，近来富贵亦消磨。"
    ]
  },
  {
    "id": "2e89e4201b7f72c8bc1544701434a5eb",
    "title": "感旧",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "五更漏尽醉魂醒，谁富胸中十万兵。",
      "如昔襄阳坚砥柱，至今江左屹金城。",
      "南来铁马吹唇沸，北去铜人泪眼盈。",
      "闻说钱塘风景异，胥涛犹有不平鸣。"
    ]
  },
  {
    "id": "2e89e4201b7f72c888f8bc70b42b3341",
    "title": "罪言",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "四境风寒满目秋，区区嫠妇隐深忧。",
      "岂无豪杰二三策，亦有东南百十州。",
      "斫案肯迎新造魏，挥戈曾复旧宗周。",
      "仓公一望休惊走，好把囊中暝眩投。"
    ]
  },
  {
    "id": "2e89e4201b7f72c8ec73b887cad70163",
    "title": "闲愁",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "江横天堑涌鲸波，信是闲愁两鬓皤。",
      "上界有春娱日月，中原无梦冷山河。",
      "扶持宇宙人非少，经济风涛论尽多。",
      "昨夜甘泉烽火急，禁中拊髀忆廉颇。"
    ]
  },
  {
    "id": "2e89e4201b7f72c8bc1544707eaedf62",
    "title": "感旧",
    "authorName": "彭秋宇",
    "authorId": "2e89e4201b7f72c8d1457b72d1457b72",
    "dynasty": "宋",
    "content": [
      "督府由来十六秋，几回祈去几回留。",
      "人称姬旦三朝辅，谁羡鸱夷一舸游。",
      "葛岭春风天地醉，芜湖夜月古今愁。",
      "平生心事青编在，身与皇家共戚休。"
    ]
  },
  {
    "id": "2e89e4201b82e81671656d952a3b3ed2",
    "title": "漾花池",
    "authorName": "刘无极",
    "authorId": "2e89e4201b82e816d1457b72d1457b72",
    "dynasty": "宋",
    "content": [
      "一池春水绿如苔，水上新红取次开。",
      "闲倚东风看鱼乐，动摇花片却惊猜。"
    ]
  },
  {
    "id": "2e89e4201b834d13fb8eb5e7533832e9",
    "title": "迎翠楼自赋",
    "authorName": "梁文奎",
    "authorId": "2e89e4201b834d13d1457b72d1457b72",
    "dynasty": "宋",
    "content": [
      "江山诗兴动，宇宙画图开。",
      "风卷软红去，云迎霏翠来。",
      "行藏老身矣，临眺意悠哉。",
      "倚遍栏杆曲，残阳入酒杯。"
    ]
  },
  {
    "id": "2e89e4201b834d13535a877164efeb83",
    "title": "题增城进士单有明清白传家卷",
    "authorName": "梁文奎",
    "authorId": "2e89e4201b834d13d1457b72d1457b72",
    "dynasty": "宋",
    "content": [
      "清如增江水，白如白石山。",
      "羡尔清白人，栖迟山水门。",
      "至清不可淆，至白不可淫。",
      "传子复传孙，一心如一辙。",
      "山同今古色，水同今古流。",
      "载阅清白卷，山水两悠悠。"
    ]
  },
  {
    "id": "2e89e4201b8b72cc6a2e76f398735424",
    "title": "诗一首",
    "authorName": "袁思永",
    "authorId": "2e89e4201b8b72ccd1457b72d1457b72",
    "dynasty": "宋",
    "content": [
      "万叠云山拥郡楼，凭栏下瞰卧龙湫。",
      "二年吏役何曾到，孤负清风月白秋。"
    ]
  },
  {
    "id": "2e89e4201b906352b3af3e434ba460bb",
    "title": "绝命词",
    "authorName": "边居谊",
    "authorId": "2e89e4201b906352d1457b72e702e51d",
    "dynasty": "宋",
    "content": [
      "孤城高倚汉江秋，血战三年死未休。",
      "铁石肝肠忠义胆，精灵常向岘山留。"
    ]
  },
  {
    "id": "2e89e4201ba49d5b8686ed88cb82f533",
    "title": "题澹山岩",
    "authorName": "李公彦",
    "authorId": "2e89e4201ba49d5bd1457b72d1457b72",
    "dynasty": "宋",
    "content": [
      "地灵欲借一握天，神剜鬼划无留坚。",
      "欻然豃豁空而圆，阳乌飞景光自穿。",
      "古藤绕石翠欲牵，石果垂结纷如拳。",
      "中有岩宝吐细泉，六月客坐寒入肩。",
      "昔闻修蟒何蜿蜒，诛茅判木不敢前。",
      "谁令结此殊胜缘，化作宝坊可栖禅。",
      "我非贵客来尘軿，训狐挟狡声亦先。",
      "飞上岩前枯树颠，唤起山丁夜不眠。",
      "涪翁有笔大如椽，七字要与山俱传。",
      "续貂顾我不著便，千古一笑夔怜蚿。"
    ]
  },
  {
    "id": "2e89e4201ba5058e8381fae72ced2164",
    "title": "柘川渔火",
    "authorName": "蒋旦",
    "authorId": "2e89e4201ba5058ed1457b72d1457b72",
    "dynasty": "宋",
    "content": [
      "桃浪流香春雨馀，渔灯深夜出溪湄。",
      "半篷明灭风生处，数点微茫月上时。",
      "影落沙汀鸥梦断，光摇芦苇雁栖迟。",
      "明朝解缆沧浪外，濯足船头唱竹枝。"
    ]
  },
  {
    "id": "2e89e4201bc881558a26463c2c0147d3",
    "title": "紫微山",
    "authorName": "富临",
    "authorId": "2e89e4201bc88155d1457b72d1457b72",
    "dynasty": "宋",
    "content": [
      "凿石诛茅四十年，棱层宝构出诸天。",
      "更逢地胜惊游客，不负身披坏衲田。",
      "别郡坐看云散后，平湖下压鸟飞前。",
      "还知老令忘归否，为惜难移近县廛。"
    ]
  },
  {
    "id": "2e89e4201bcb27a5f9c2be03c4b1eab2",
    "title": "游东禅院",
    "authorName": "王某",
    "authorId": "2e89e4201bcb27a5d1457b72d1457b72",
    "dynasty": "宋",
    "content": [
      "曲曲青溪叠叠山，石门深处有禅关。",
      "我心自得闲滋味，坐听风口尽日还。"
    ]
  },
  {
    "id": "2e89e4201bcf130b214ce692646d6b02",
    "title": "雪梅（其一）",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "梅雪争春未肯降，骚人阁笔费评章。",
      "梅须逊雪三分白，雪却输梅一段香。"
    ]
  },
  {
    "id": "2e89e4201bcf130b70d39a91a60049bb",
    "title": "雪梅（其二）",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "有梅无雪不精神，有雪无诗俗了人。",
      "日暮诗成天又雪，与梅并作十分春。"
    ]
  },
  {
    "id": "2e89e4201bcf130bc186823e09378484",
    "title": "荼蘼其二",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "门前碍路旋移来，压架攲斜绿作堆。",
      "三月半时花正好，十年前是手亲栽。",
      "幽香早被风偷递，小蕊那禁雨急催。",
      "尽数折为神佛供，免教飞去卧苍苔。"
    ]
  },
  {
    "id": "2e89e4201bcf130b98c8f02f109e67b6",
    "title": "读康节诗",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "先生乐处少人知，最是生平不皱眉。",
      "身世帝王全盛日，风光伊洛太平时。",
      "画前勘破先天易，醉后吟成击壤诗。",
      "高卧行窝吾亦愿，不堪心事类周嫠。"
    ]
  },
  {
    "id": "2e89e4201bcf130be658363dc859696a",
    "title": "春游",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "红芳满眼斗风流，谁信春来有客愁。",
      "惆怅不干桃李事，故山烟雨忆松楸。"
    ]
  },
  {
    "id": "2e89e4201bcf130b70f713bce157d173",
    "title": "闵雨",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "百万人家井水黄，江南大半田无秧。",
      "乖龙岂是为霖物，贪弄明珠簸日光。"
    ]
  },
  {
    "id": "2e89e4201bcf130b1d9bf623fc603af5",
    "title": "落梅",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "自负孤高伴岁寒，玉堂茆舍一般看。",
      "顽风摧剥君知否，铁笛一声人倚栏。"
    ]
  },
  {
    "id": "2e89e4201bcf130b9fb5f53c1d9feebb",
    "title": "牡丹",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "玉栏四面护花王，一段风流似洛阳。",
      "深院不须驱野鹿，只愁蜂蝶暗偷香。"
    ]
  },
  {
    "id": "2e89e4201bcf130b6c1fa3d95a874892",
    "title": "芙蓉",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "云袂飘摇翠佩环，仙姿绰约紫霞冠。",
      "虽然谪在西风里，合作人间小牡丹。"
    ]
  },
  {
    "id": "2e89e4201bcf130b9cc3d6d807f10c52",
    "title": "荼蘼其一",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "荼蘼结屋是何年，风雨摧颓为怆然。",
      "飞似绿珠楼上坠，困于毕卓瓮间眠。"
    ]
  },
  {
    "id": "2e89e4201bcf130b4bb9d2949d83d702",
    "title": "茉莉",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "京尘湫隘■蚊多，彼美繁英玉雪窠。",
      "见谓娇柔能特立，肯凭他物学藤萝。"
    ]
  },
  {
    "id": "2e89e4201bcf130b134e5d208ec64ec9",
    "title": "柳絮",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "晴栏看尽柳花飞，一段风情不自持。",
      "若使化为萍逐水，不如且作絮沾泥。"
    ]
  },
  {
    "id": "2e89e4201bcf130b32efb6bc92309915",
    "title": "蚕",
    "authorName": "卢梅坡",
    "authorId": "2e89e4201bcf130bd1457b72d1457b72",
    "dynasty": "宋",
    "content": [
      "春蚕运巧起经纶，底事周防反杀身。",
      "鼎镬如归缘报主，羞他肥禄避危人。"
    ]
  },
  {
    "id": "2e89e4201bd36c3f02a389a049739d48",
    "title": "六月十四日二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "山色朝尤爽，溪声夏亦寒。",
      "蹇予资固陋，所得是平宽。",
      "庭日荒苔藓，林风老蕙兰。",
      "石床聊可借，白月在松端。"
    ]
  },
  {
    "id": "2e89e4201bd36c3f02a389a09a5ed64f",
    "title": "六月十四日二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "为问微园绮，何如唤孔宾。",
      "好山时步屧，幽涧或垂纶。",
      "尘远知仙近，人疏觉道亲。",
      "晚来微雨过，翠色媚松筠。"
    ]
  },
  {
    "id": "2e89e4201bd36c3f2098bb40fbc43827",
    "title": "严泰伯出示诚斋五诗属予继声奉呈一首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "为爱比邻好，诛茅试结庐。",
      "地临平楚回，堂枕一峰孤。",
      "乞予青霞佩，斟吾白玉腴。",
      "行行对金马，谨莫戏侏儒。"
    ]
  },
  {
    "id": "2e89e4201bd36c3f4e8735342f4a02ec",
    "title": "过汉州留房公湖一日戏和少陵韵二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "西湖天下胜，贤相古来稀。",
      "汛扫邀明月，徜徉逗落晖。",
      "蒲深鸂鶒响，林静鹧鸪飞。",
      "脚力应难遍，雕栏幸可依。"
    ]
  },
  {
    "id": "2e89e4201bd36c3f4e873534e6d6dc6b",
    "title": "过汉州留房公湖一日戏和少陵韵二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "子美来湖上，篇篇只爱鹅。",
      "昔年惟有此，佳处总无多。",
      "竹径萦新筑，荷池引旧波。",
      "不应悭五字，共和有阴何。"
    ]
  },
  {
    "id": "2e89e4201bd36c3f3570b7aa16bd81d2",
    "title": "雁湖二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "藻荇连延十亩馀，从来佳致与人俱。",
      "水禽扑碌时惊枕，城月朦胧当画图。",
      "莫去渚兰留作佩，剩栽洲橘遣为奴。",
      "从今杖屦频来往，乞与嘉名唤雁湖。"
    ]
  },
  {
    "id": "2e89e4201bd36c3f3570b7aaa6b6ff5a",
    "title": "雁湖二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "新结方桥跨两间，更渠清溜作潺潺。",
      "春来得句因池草，病起无端减带环。",
      "楼迥却愁多见月，城高元不碍看山。",
      "销忧况有诗书在，赢得湖边日日闲。"
    ]
  },
  {
    "id": "2e89e4201bd36c3f1b8d3ab7f6ccf084",
    "title": "予赋雁湖诗蒙友社诸文继声不一辄复自和四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "少年努力在三馀，暇日那无水石俱。",
      "自昔空传盘谷引，只今何似辋川图。",
      "伴人寂寞为鹇客，登俎横斜有蟹奴。",
      "便学天随君信否，夜来春涨欲平湖。"
    ]
  },
  {
    "id": "2e89e4201bd36c3f1b8d3ab71727202b",
    "title": "予赋雁湖诗蒙友社诸文继声不一辄复自和四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "比屋弦歌说此间，诗来清似玉潺潺。",
      "论交有道须簪盍，经世无才敢辄环。",
      "剡上最怜分一曲，海边空自说三山。",
      "谁能伴我湖亭宿，夜静遥占斗柄闲。"
    ]
  },
  {
    "id": "2e89e4201bd36c3f1b8d3ab74eb5186b",
    "title": "予赋雁湖诗蒙友社诸文继声不一辄复自和四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "闲来日日理荒馀，剩引涟漪一派俱。",
      "试把渔竿临断岸，从教画手貌成图。",
      "啼春不到莺无友，警夜谁知雁有奴。",
      "出处须将时运看，莫分廊庙与江湖。"
    ]
  },
  {
    "id": "2e89e4201bd36c3f1b8d3ab79aaecb6e",
    "title": "予赋雁湖诗蒙友社诸文继声不一辄复自和四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "栏楯相望咫尺间，翻沟送水助潺潺。",
      "王家传里乌衣巷，梦得诗中碧玉环。",
      "好看画船来泛月，何须蜡屐去寻山。",
      "时人不解开湖意，便道渠侬苦爱闲。"
    ]
  },
  {
    "id": "2e89e4201bd36c3f8e7611094d52a938",
    "title": "季允用韵各赋两章予亦再赋四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "新阡泪叶记霜馀，早见春风万壑俱。",
      "姱节当时谁鹗立，故人今日半鹏图。",
      "清谈我不如平子，下策君元笑阿奴。",
      "此地对床先有约，莫教风雨隔重湖。"
    ]
  },
  {
    "id": "2e89e4201bd36c3f8e7611091a98460c",
    "title": "季允用韵各赋两章予亦再赋四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "碧瓦城中一万间，溜渠无处不潺潺。",
      "凫眠落日沙留篆，鱼蹙轻冰玉破环。",
      "细草争春空满路，孤云未雨莫归山。",
      "寓言聊以忘忧耳，进德渠教一刻闲。"
    ]
  },
  {
    "id": "2e89e4201bd36c3f8e761109b5f13570",
    "title": "季允用韵各赋两章予亦再赋四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "囊空那复冀赢馀，但有巍楼百尺俱。",
      "匣镜频开聊自玩，庭芜不扫欲何图。",
      "少缘多病辞欢伯，长更贪眠谢酪奴。",
      "生世所资能几许，一竿好在石鱼湖。"
    ]
  },
  {
    "id": "2e89e4201bd36c3f8e7611096bd505c0",
    "title": "季允用韵各赋两章予亦再赋四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "春至题诗满竹间，晚风窗影漾潺潺。",
      "水花未放红千叶，岸柳先教绿四环。",
      "陶令当年惟北牖，谢公早日便东山。",
      "古来豪杰非无意，尽把功名付等闲。"
    ]
  },
  {
    "id": "2e89e4201bd36c3f4c29e7f16fd71d89",
    "title": "刘子澄约游汉阳郎官湖子澄风雨中绝江先去余泊舟黄鹤楼下风大不可进因成七言为寄",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "沔水悠悠下武昌，向来风物未凄凉。",
      "江楼还对辽天月，湖草犹分汉署香。",
      "信笔题诗输李白，开樽一笑后刘郎。",
      "蹇余终日凭高望，吊古怀人几度伤。"
    ]
  },
  {
    "id": "2e89e4201bd36c3ff8b914c730129626",
    "title": "次韵张季长红梅七言三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "江路悠悠无驿使，道南特寄惬公心。",
      "似嫌大洁惊凡卉，故染轻红伴醉吟。",
      "绝艳偷春来雪径，绛葩翻露出琼林。",
      "病馀不得陪真赏，祇玩新章抵碎金。"
    ]
  },
  {
    "id": "2e89e4201bd36c3ff8b914c7ce94ef9c",
    "title": "次韵张季长红梅七言三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "琳馆清闲异马曹，红梅折得助挥毫。",
      "眼明北客初疑杏，笑倚东风亦类桃。",
      "露浥檀心滋鼎实，春生玉面散宫醪。",
      "从今约略施丹粉，未害从来品格高。"
    ]
  },
  {
    "id": "2e89e4201bd36c3ff8b914c7a85e6b86",
    "title": "次韵张季长红梅七言三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "雪里横枝冻不禁，故将浓丽变轻盈。",
      "色分鹤顶真如醉，影借蟾辉也自清。",
      "晚觉郑公殊妩媚，生憎夷甫太鲜明。",
      "上林依旧群芳首，翻笑唐昌浪得声。"
    ]
  },
  {
    "id": "2e89e4201bd36c3faffddf61ee5202c1",
    "title": "余十岁时从亡兄仲氏侍先父摄帅江陵郡圃蜡梅数百株一昔盛开予为记之仲兄颇赏爱以为工今十六七年矣属感前事重赋七言以纾余悲",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "病眼清晨欲泫霜，谁将幻色对山房。",
      "十年犹记湖阴梦，几度愁闻汉苑香。",
      "腊雪近春才一白，好花得地更深黄。",
      "只应无复当时意，草木何知我自伤。"
    ]
  },
  {
    "id": "2e89e4201bd36c3f60c2622995543c76",
    "title": "湛庵出示宪使陈益之近作且蒙记忆再次韵一首适王令",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "重将倦翼羾天关，流浪深惭佛眼看。",
      "名宿青灯仍燕坐，故人白雪自幽弹。",
      "西江一吸还居士，寒涕双垂任懒残。",
      "应笑区区话陈迹，秋风吹老碧芦滩。"
    ]
  },
  {
    "id": "2e89e4201bd36c3ff58b073d5cfe0e92",
    "title": "二十九日游桃李村分韵得春字",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "东风吹我出城闉，邂逅相逢得可人。",
      "踏雨先从沙路稳，怯寒更觉酒壶亲。",
      "江山有意如违俗，桃李无心亦自春。",
      "便可名为锦绣谷，匡庐东望隔烟尘。"
    ]
  },
  {
    "id": "2e89e4201bd36c3f9bcdd32ed1fe990e",
    "title": "黄陵题咏二首其二",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "小哀洲北渚云边，二女明装共俨然。",
      "野庙向江空寂寂，古碑无字草芊芊。",
      "东风近墓吹芳芷，落日深山哭杜鹃。",
      "犹似含颦望巡狩，九疑凝黛隔湘川。"
    ]
  },
  {
    "id": "2e89e4201bd36c3f6f2cfa31475c4ab1",
    "title": "中岩",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "尘土污人绝可怜，宝坊聊共炷炉烟。",
      "高怀已属三峰上，旧事重寻千载前。",
      "暖吹静翻花漠漠，晚云深护竹娟娟。",
      "只应难见惟神物，留取新诗结旧缘。"
    ]
  },
  {
    "id": "2e89e4201bd36c3f4a885a1738ad6946",
    "title": "下岩",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "破晓樯竿插钓矶，一生几度扣禅扉。",
      "心如尊者岩中定，身比涪翁僰道归。",
      "阅世云藤那解老，近人空翠欲成围。",
      "只怜岁晚龙方卧，不放银涛百尺飞。"
    ]
  },
  {
    "id": "2e89e4201bd36c3f26cd38a523faf8ec",
    "title": "知府丈",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "书边惯度短檠宵，心和南山扣角谣。",
      "霢霂几随风入夜，荧煌行见日升朝。",
      "自怜镜里吴霜满，难敌毫端海蜃摇。",
      "好是濉阳桃李树，春风新照玉麟腰。"
    ]
  },
  {
    "id": "2e89e4201bd36c3f7a6454fa5eb6c5e8",
    "title": "知府李大谏",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "盖代今推骨鲠臣，朝来有使到漳滨。",
      "稍谙逆境宁非梦，不隔寒荄始是春。",
      "菜甲旋锄聊诳口，茅堂新葺且怡神。",
      "故应犹喜斯文在，风雨鸣鸡夜向晨。"
    ]
  },
  {
    "id": "2e89e4201bd36c3f65952323aabccd9e",
    "title": "东帅少才兄宠贶七言一首口占八句以谢",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "辛苦灯窗少日同，未应岁晚马牛风。",
      "匡山何敢杜陵敌，子贡还怜颜巷空。",
      "红旆碧油虽贵重，清泉白石也英雄。",
      "长哦缺月长江句，总是霜须六十翁。"
    ]
  },
  {
    "id": "2e89e4201bd36c3f2da4b51ee5b09ef7",
    "title": "东帅张传之遣人来相致将以七言次韵答之三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "质非高古谢罍樽，漫向陈编挹圣言。",
      "久判馀生甘扫墓，尚怀先友欲登门。",
      "功名自昔归羊傅，丘壑从来著谢鲲。",
      "何日扁舟渑若去，眼看荔子压枝繁。"
    ]
  },
  {
    "id": "2e89e4201bd36c3f2da4b51eb5f33f9f",
    "title": "东帅张传之遣人来相致将以七言次韵答之三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "阆风当日奉清樽，犹记银钩洒七言。",
      "别去凄凉浑一梦，只今疏懒且衡门。",
      "已非绝足那希骥，自比游尘或佐鲲。",
      "珍重曲江劳仰止，人间岁晚雪霜繁。"
    ]
  },
  {
    "id": "2e89e4201bd36c3f2da4b51e2821c2e2",
    "title": "东帅张传之遣人来相致将以七言次韵答之三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "愧无庭论发奇樽，闲放骚人大小言。",
      "徐孺真能下蕃榻，孔公尚记出膺门。",
      "赤霄览德聊追凤，沧海寻仙更踏鲲。",
      "华发萧萧公健在，一将金奏洗哇繁。"
    ]
  },
  {
    "id": "2e89e4201bd36c3fed73cc3c1b02b7b2",
    "title": "送梁漕帅夔二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "天涯留滞几星霜，两见飞来诏版黄。",
      "止水无私陶静冶，干将不露起颓纲。",
      "拭看远服恩波被，转觉朝家德意长。",
      "持此便应归法从，色丝先补舜衣裳。"
    ]
  },
  {
    "id": "2e89e4201bd36c3fed73cc3c9066231b",
    "title": "送梁漕帅夔二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "先声凛凛慑乌蛮，舟引旌旗略万山。",
      "白帝城头风日好，永安门外水云闲。",
      "功名可致身为重，富贵相寻发未班。",
      "千古江濆卧龙在，请公携酒数开颜。"
    ]
  },
  {
    "id": "2e89e4201bd36c3f4798b558abaa3cc5",
    "title": "钱史君见赠元夕新什次韵答之",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "元夕风光付湿薪，更堪门外雨如尘。",
      "千枝宝炬知何处，一寸清愁苦傍人。",
      "落纸惊蛇空妙墨，中庭独鹤漫闲身。",
      "青藜不照蓬莱阁，云断苍梧怆百神。"
    ]
  },
  {
    "id": "2e89e4201bd36c3f5417116ac8608b86",
    "title": "戏题",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "深院锁蛾眉，黄花一两枝。",
      "晚来天气好，浑似早春时。"
    ]
  },
  {
    "id": "2e89e4201bd36c3fb253ef2489dd8dad",
    "title": "观雁湖经行留题",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "溪作玉膏色，洞如天琢成。",
      "倩谁呼白鹿，将我上瑶京。"
    ]
  },
  {
    "id": "2e89e4201bd36c3feb60374518226f2e",
    "title": "格斋",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "一物具一理，皆有极则处。",
      "索焉而不精，于德何所据。"
    ]
  },
  {
    "id": "2e89e4201bd36c3f5802886551e922c2",
    "title": "庄敬日强斋二首其一",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "人情乐安肆，昼夜物欲婴。",
      "惟敬以直之，山立而川行。"
    ]
  },
  {
    "id": "2e89e4201bd36c3f5d45852def6aa5bc",
    "title": "题跋黄鲁直读书岩字二十言",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "笔法推黄子，钟王共一机。",
      "试摹三大字，归榜旧岩扉。"
    ]
  },
  {
    "id": "2e89e4201bd36c3f8b2e70ed4cc18807",
    "title": "使金诗",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "天连海岱压中州，暖翠浮岚夜不收。",
      "如此山河落人手，西风残照懒回头。"
    ]
  },
  {
    "id": "2e89e4201bd36c3fc27e313691128f94",
    "title": "石中二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "云影沈沈玉一方，倚栏人意似濠梁。",
      "独怜雪里山茶树，也向春风伴海棠。"
    ]
  },
  {
    "id": "2e89e4201bd36c3fc27e31363b3dfcf1",
    "title": "石中二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "梅阴渐密雨晴时，静看花砖日影稀。",
      "向晚啼鸦来又去，上林知占那边枝。"
    ]
  },
  {
    "id": "2e89e4201bd36c3f16d35caedb970a1f",
    "title": "酬曾景建",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "新有千丝明晓镜，旧无一画赞宵衣。",
      "闲吟此外惟须饮，老觉人间万事非。"
    ]
  },
  {
    "id": "2e89e4201bd36c3f8be630bab857deaa",
    "title": "临川节中寄季和弟",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "敕使传宣泛食时，去年今日侍龙墀。",
      "江城牢落追前事，一寸丹心只自知。"
    ]
  },
  {
    "id": "2e89e4201bd36c3f8be630ba78774af3",
    "title": "临川节中寄季和弟",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "平生旷达慕庄周，老觉悲来不自由。",
      "节里忆君频梦见，遥传掬泪过江州。"
    ]
  },
  {
    "id": "2e89e4201bd36c3f67b4e49e35251050",
    "title": "笼鹄山房",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "萧条白石闭严扃，留作游人万古情。",
      "犹有山中旧麋鹿，举头如听读书声。"
    ]
  },
  {
    "id": "2e89e4201bd36c3fb8ac4c1dab79e4c1",
    "title": "又口占小诗五首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "归传匆匆一过家，驿亭回首见梅花。",
      "绝知天汉朝宗近，去去方乘犯斗槎。"
    ]
  },
  {
    "id": "2e89e4201bd36c3fb8ac4c1d30867f2c",
    "title": "又口占小诗五首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "蝉连夜语不胜清，攲枕僧窗蜡炬明。",
      "早是宋公怀抱恶，更禁庭树作离声。"
    ]
  },
  {
    "id": "2e89e4201bd36c3fb8ac4c1d1e67406d",
    "title": "又口占小诗五首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "岁月翩翩比掷梭，从公能几别离多。",
      "梁州此去千山阻，病鹤无因借一柯。"
    ]
  },
  {
    "id": "2e89e4201bd36c3fb8ac4c1da0d86440",
    "title": "又口占小诗五首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "四海同心阎贰卿，两公相对眼长青。",
      "从今太史灵台夜，定奏梁州聚德星。"
    ]
  },
  {
    "id": "2e89e4201bd36c3fb8ac4c1d0711e125",
    "title": "又口占小诗五首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "少年缪许忧时策，万里空怀报主心。",
      "毕竟穷通吾有命，鸥盟未冷且重寻。"
    ]
  },
  {
    "id": "2e89e4201bd36c3f6a2e76f3c1a6fad6",
    "title": "诗一首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "沙上翩翩两白鸥，西风想见芰荷秋。",
      "晚来十幅冰纨净，断取潇湘一片愁。"
    ]
  },
  {
    "id": "2e89e4201bd36c3fe01c6c13a6426454",
    "title": "子金舅出示雁湖和章走笔为谢三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "运数从来略相似，人人总道疾堪忧。",
      "岂知不死还相对，更把新诗互唱酬。"
    ]
  },
  {
    "id": "2e89e4201bd36c3fe01c6c1344743ad8",
    "title": "子金舅出示雁湖和章走笔为谢三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "词源病起不全枯，一滴犹堪涨雁湖。",
      "祇我少强宜末减，老人笔力更敷腴。"
    ]
  },
  {
    "id": "2e89e4201bd36c3fe01c6c1310b84f32",
    "title": "子金舅出示雁湖和章走笔为谢三首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "龙山仙去参谋死，纵有奇文欲似谁。",
      "前辈风流只公在，不才我定愧牢之。"
    ]
  },
  {
    "id": "2e89e4201bd36c3f997154c34cc1004f",
    "title": "邢台",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "北地霜浓九月寒，驼裘破晓上征鞍。",
      "也知骨相非麟凤，惭愧州人向掌看。"
    ]
  },
  {
    "id": "2e89e4201bd36c3f10688a9b9d6bf236",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "树绕高花兀老苍，风流旧日汉黄香。",
      "虽非有意争妍暖，岂是无心避雪霜。"
    ]
  },
  {
    "id": "2e89e4201bd36c3f10688a9bcaf57ae6",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "春风一树斩新开，尽日花边转几回。",
      "怪底玉颜含瘴色，谪仙曾住夜郎来。"
    ]
  },
  {
    "id": "2e89e4201bd36c3f10688a9b8e4922e9",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "剪蜡霜前色太深，何如万萼占春阴。",
      "今朝懒不行花径，插遍铜彝供石林。"
    ]
  },
  {
    "id": "2e89e4201bd36c3f10688a9b60d3c9d8",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "满园春物正关情，忽到梅边眼倍明。",
      "别有醉馀霞脸在，大都风格尽飞琼。"
    ]
  },
  {
    "id": "2e89e4201bd36c3f10688a9bb6bdd712",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "天留孤艳照青春，横目何人解识真。",
      "蒸栗琢成渠不爱，内间栀貌几番新。"
    ]
  },
  {
    "id": "2e89e4201bd36c3f10688a9b3bc5e940",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "姑射仙人尔匹侪，若为涂额效宫娃。",
      "从来定价须平子，速剪繁枝送郡斋。"
    ]
  },
  {
    "id": "2e89e4201bd36c3f10688a9b2c23df05",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "方琮分润作幽姿，一点檀心说向谁。",
      "正使持来供鼎事，输他雪外两三枝。"
    ]
  },
  {
    "id": "2e89e4201bd36c3f10688a9bb5913cee",
    "title": "赋黄香梅绝句八首正月二十三作时筑楼居将就",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "一种清香属当家，将黄对白本非差。",
      "胡床十日花前坐，看得楼成管物华。"
    ]
  },
  {
    "id": "2e89e4201bd36c3ffa71a097f235d8ae",
    "title": "蜡梅数枝托悟上人持供南囿",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "色染蔷薇水麝薰，静中时有暗香闻。",
      "上人生怕花料理，未信真能恼石君。"
    ]
  },
  {
    "id": "2e89e4201bd36c3f88fa87e52e90315a",
    "title": "留题东屯诗四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "千载风流表出师，帅龙山寺已题诗。",
      "两贤心迹元无异，更谒东屯老拾遗。"
    ]
  },
  {
    "id": "2e89e4201bd36c3f88fa87e5c30f3f45",
    "title": "留题东屯诗四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "连峰叠嶂拥峥嵘，个里谁知掌样平。",
      "还有人家留客醉，石榴花下听啼莺。"
    ]
  },
  {
    "id": "2e89e4201bd36c3f88fa87e5a42edb73",
    "title": "留题东屯诗四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "作意元非谷口耕，后来更说以诗鸣。",
      "殷勤只有香溪在，曾照先生白发茎。"
    ]
  },
  {
    "id": "2e89e4201bd36c3f88fa87e5f6df38b5",
    "title": "留题东屯诗四首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "早日皋夔许致身，最怜一饭不忘君。",
      "飘零岂意穷山里，目断长安隔戍云。"
    ]
  },
  {
    "id": "2e89e4201bd36c3f500281486870b4de",
    "title": "买花",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "风格孤高却后时，夜来律管已灰吹。",
      "无端红紫偷先发，未见琼瑶第一枝。"
    ]
  },
  {
    "id": "2e89e4201bd36c3fc9804dd3192ed680",
    "title": "凌丹亭",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "犹忆儿时共酒杯，今看灵骨琐苍苔。",
      "只应解化元非死，万一排空为我来。"
    ]
  },
  {
    "id": "2e89e4201bd36c3fea81984a80e08621",
    "title": "题清虚庵皇甫真人坦之隐居",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "翠麓依然似梦中，拨云轩槛正春风。",
      "安知松外双飞鹤，不是桃椎与吕翁。"
    ]
  },
  {
    "id": "2e89e4201bd36c3f3f2409f67690a12b",
    "title": "六月十八日作",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "三伏已过二，九夏欲宾秋。",
      "月林疏梧响，露圃幽花稠。",
      "故人有晁子，高諠今前修。",
      "胜地能馆我，衰疾于焉瘳。",
      "山寂便午憩，井冽共晨滫。",
      "坟素共偃蹇，几杖亦夷犹。",
      "嗟哉作田苦，斛水车轮抽。",
      "暮歌宛如笑，达旦不肯休。",
      "新谷幸稍登，惧贻晚禾忧。",
      "安得荡尘𡏖，倒卷天河流。",
      "生意浃万物，仁风扇九州。",
      "老馀亦苏醒，翛然脱笼囚。",
      "眷言南山曲，仙袂追浮丘。"
    ]
  },
  {
    "id": "2e89e4201bd36c3fc9c71463afe5aad8",
    "title": "投壶",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "弯弧力不任，棋局思虑费。",
      "不如习投壶，闲暇可观礼。",
      "心精手斯应，古谓射之细。",
      "无宁贵巧得，近取直如矢。",
      "瀛洲远尘雾，永日但书几。",
      "相携千步廊，百发皆贯耳。",
      "兢兢图克终，一瞬有成毁。",
      "昔贤著新裕，取正斥奇诡。",
      "造次垂令仪，高山劳仰止。"
    ]
  },
  {
    "id": "2e89e4201bd36c3fb11083356062fa2a",
    "title": "游西湖分韵得栖字",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "深居独痴坐，愁听鹎鴂啼。",
      "起寻尘外游，绿阴已连畦。",
      "撑舟泛湖去，万顷青玻瓈。",
      "天风振云杪，飞步凌丹梯。",
      "同游金玉人，旷荡追阮嵇。",
      "更摛江鲍思，杰句竞吐霓。",
      "刘侯冥鸿侣，松菊思故栖。",
      "岂为稻粱谋，如彼凫与修。",
      "维之永今夕，胜游共攀跻。",
      "行将著清班，奇字从君稽。"
    ]
  },
  {
    "id": "2e89e4201bd36c3ff7ded187bde8a5af",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "观物年来等腐馀，已甘事与众人俱。",
      "园林得地须频赏，冕绂关天莫浪图。",
      "好事难陪金谷友，穷居祇辨玉川奴。",
      "亲逢圣世生非晚，不比当年孺子湖。"
    ]
  },
  {
    "id": "2e89e4201bd36c3ff7ded18783691b52",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "畦径生痴笔墨间，洗心聊欲近潺潺。",
      "干时辄莫谈商鞅，枉道渠宁主瘠环。",
      "无事卷帘消白日，有时支枕梦青山。",
      "湖光莫笑无多子，印却中天象纬闲。"
    ]
  },
  {
    "id": "2e89e4201bd36c3ff7ded187bd0cac64",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "翠华南度几千馀，始见中原与闰俱。",
      "千载一时周历数，两河百郡汉舆图。",
      "平南上策归诸葛，伐北奇功属寄奴。",
      "安得忠良负雄略，一清关洛到江湖。"
    ]
  },
  {
    "id": "2e89e4201bd36c3ff7ded1873d246283",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "梦回檐溜响潺潺，断送群芳一夕间。",
      "静见蜂须拈笔架，细看蛛网度窗环。",
      "数行古篆留科斗，一穗沉烟起博山。",
      "终岁掩关非避俗，自缘多病爱清闲。"
    ]
  },
  {
    "id": "2e89e4201bd36c3ff7ded18781674b49",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "总角趋庭得绪馀，诗书元自与生俱。",
      "词林教诵鹪鹩赋，画苑嗔传蛱蝶图。",
      "千古凌烟思郑国，一时偃月怨哥奴。",
      "情和颜蹠均为寄，忍絜新樽上镜湖。"
    ]
  },
  {
    "id": "2e89e4201bd36c3ff7ded187ed427b9b",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "流光匆匆泪潺潺，又报清明瞬息间。",
      "暖日陂塘空荇带，薰风时节近瓜环。",
      "谋非为食宁忘世，懒不从人但爱山。",
      "想见长安五陵道，少年袍马逐宽闲。"
    ]
  },
  {
    "id": "2e89e4201bd36c3ff7ded187f3bf44df",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "作诗真是学文馀，馀力犹将鲍谢俱。",
      "流俗是非何足算，古人出处要良图。",
      "闲来籍草须寻侣，自起浇花不倩奴。",
      "著却纶巾披鹤氅，中郎元住曲阿湖。"
    ]
  },
  {
    "id": "2e89e4201bd36c3ff7ded18737ec67f1",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "绕城流水碧潺潺，好是芳菲一月间。",
      "诗阵不收疑破竹，谈围未解递连环。",
      "健如俊鹘秋翻野，壮似惊龙夜擘山。",
      "传后化今当有待，百年距几可今闲。"
    ]
  },
  {
    "id": "2e89e4201bd36c3ff7ded187beafd389",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "梦镜纷纭扰弃馀，尚连许国守心俱。",
      "投鞭绝笑保边策，聚米重寻破陇图。",
      "天外悠悠回雁使，眼前扰扰牧猪奴。",
      "移床试向春风坐，面旋飞霙卷一湖。"
    ]
  },
  {
    "id": "2e89e4201bd36c3ff7ded18786e824f1",
    "title": "再和雁湖十首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "景色随生指顾间，踏翻香雪弄潺潺。",
      "奏编谁上三千牍，宝带争拖十二环。",
      "有底穷愁惟甔石，无多远意但盆山。",
      "何时万顷沧波去，乞我扁舟自在闲。"
    ]
  },
  {
    "id": "2e89e4201bd36c3ff64c8acba2cab706",
    "title": "距建德县十里绝一小湖滨湖小山多可爱作诗记作",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "肩舆触热汗沾衣，晚渡呼舟去若飞。",
      "两腋飕飕清镜里，分明列子御风归。"
    ]
  },
  {
    "id": "2e89e4201bd36c3ff64c8acb5ac7c619",
    "title": "距建德县十里绝一小湖滨湖小山多可爱作诗记作",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "小山低映碧璘珣，十顷平湖蹙簟纹。",
      "可惜地偏人到少，西风白乌自成群。"
    ]
  },
  {
    "id": "2e89e4201bd36c3ff64c8acb8580d16b",
    "title": "距建德县十里绝一小湖滨湖小山多可爱作诗记作",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "苍崖古木插奫沦，薄暮丛祠亦恐人。",
      "波面时闻声扑碌，只应神物是游鳞。"
    ]
  },
  {
    "id": "2e89e4201bd36c3f5553f5c7baa7cef0",
    "title": "为刘漫翁老人赋云月高斋诗",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "嵇康遇王烈，幽愤竟莫摅。",
      "我今识漫翁，转欲与世疏。",
      "况闻高斋胜，云月随卷舒。",
      "息深固以踵，道集其惟虚。",
      "一朝破生死，直到心地初。",
      "嗟我觉既晚，尚收废弃馀。",
      "疑翁乃真契，百里纡柴车。",
      "谓我骨本好，误落尘寰居。",
      "已障不自解，顾遣他人除。",
      "稽首谢至言，田荒始知畬。",
      "虽微跪履敬，脱粟荐霜蔬。",
      "翁早涉文史，雅意追严徐。",
      "中睹世路恶，纷纷臭如帤。",
      "回光述鸿宝，妙解超堪舆。",
      "启钥借我读，恍梦犹华胥。",
      "匪惟见异人，乃复得异书。",
      "穷途有良遇，喜极还欷歔。",
      "居然困缰锁，阻造焦生庐。",
      "后会岂无日，碧霄揽霞裾。",
      "不见垂天翼，变化本鲲鱼。"
    ]
  },
  {
    "id": "2e89e4201bd36c3f4b611f22961bdd85",
    "title": "青神道中",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "沧江掩映桤树林，宝塔崷崒孤云岑。",
      "田家春时相劳苦，结社分朋宴箫鼓。",
      "道边儿女齐唱词，钗梁复挂一钩丝。",
      "相携却踏溪桥路，荠麦连云住何处。"
    ]
  },
  {
    "id": "2e89e4201bd36c3fffbef4e1d5dd7a4f",
    "title": "过昭君村赋诗",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "王嫱南郡良家子，靓饰丰容照江水。",
      "何人引入光明宫，绿鬓云鬟朝暮理。",
      "增成亦拟备充依，反向阴山嫁胡儿。",
      "阴山一去归无期，塞雁南翥马北嘶。",
      "当时送往穹庐底，安得属车藏豹尾。",
      "何如滩头媲东家，石上持竿钓游鲤。"
    ]
  },
  {
    "id": "2e89e4201bd36c3f51ba211216b09d96",
    "title": "黄陵题咏二首其一",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "南云哭重华，水死悲二女。",
      "天边九点黛，白骨迷处所。",
      "朦胧波上瑟，清夜降北渚。",
      "万古一双魂，飘飘在烟雨。"
    ]
  },
  {
    "id": "2e89e4201bd36c3f125b6bc3f4f472cd",
    "title": "四月十八日送连帅毋丘厚卿三圣院即事",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "送客来山寺，客去独凭栏。",
      "新篁已解箨，莹眼青琅玕。",
      "玉台居上头，连峰郁巑岏。",
      "清泉动古甃，凉飔发轻纨。",
      "黄云刮欲空，子规鸣声酸。",
      "秋种亦已布，豆菽行漫漫。",
      "诚知藩寄忝，但愿农亩安。",
      "归路转沙碛，广川浩澄澜。",
      "物色固自好，我忧何当宽。"
    ]
  },
  {
    "id": "2e89e4201bd36c3f1ebeee651bde4812",
    "title": "真州元夕和韵二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "璧月舒金波，流光入窗蓬。",
      "江水碧杳杳，淮山直丛丛。",
      "牢落亦清甘，繁华儿辈事。",
      "一褐拥春寒，倦拨青编睡。",
      "绛纱眩纨绮，箫鼓沸隔船。",
      "龛灯独耿耿，静对花双悬。",
      "更深共语笑，为客何时了。",
      "纷兮总浊恶，文字有潜照。"
    ]
  },
  {
    "id": "2e89e4201bd36c3f1ebeee654616ebbc",
    "title": "真州元夕和韵二首",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "通宵风撼天，清晓雪压蓬。",
      "苍茫烟海涯，寂寞葭苇丛。",
      "龙骧水犀手，有亦安所事。",
      "洪波绛鼍翻，阴穴翠螭睡。",
      "孰能乘此险，惟应汉戈船。",
      "烱烱眸电闪，摇摇心旆悬。",
      "排烟把盏笑，铁瓮高了了。",
      "阴云欣解剥，丽日廓清照。"
    ]
  },
  {
    "id": "2e89e4201bd36c3fc3cf9be1d3367b36",
    "title": "登拟岘台诗",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "羊公洙泗人，易地即颜子。",
      "功名真馀弃，邂逅照图史。",
      "况复权利间，何啻鼠肝似。",
      "武库偶并称，相去不知几。",
      "台倾属新葺，天远暮山紫。",
      "佳月唤我来，抛却乌皮几。",
      "莫言风景非，世本无真是。",
      "有酒即宜城，有鱼斯汉水。",
      "殷勤一樽共，清唱切云起。",
      "羁旅聊自纾，高兴未渠已。",
      "银河帘旌接，斗柄屋山指。",
      "侧闻急才秋，便坐引奇士。",
      "但遣君意陈，流落非予耻。"
    ]
  },
  {
    "id": "2e89e4201bd36c3f2ea8a2fc4cf937e0",
    "title": "青云亭 ",
    "authorName": "李壁",
    "authorId": "2e89e4201bd36c3f16e6a3323a029f04",
    "dynasty": "宋",
    "content": [
      "【其一】",
      "谁人此地著危栏，城郭江山表里看。",
      "时节不知春已半，天围稍觉目前宽。",
      "【其二】",
      "青云歧路休回首，扁榜看来也自惊。",
      "何日深山更深处，只留黄犊伴春耕。",
      "【其三】",
      "平林野水带孤城，倦客登临太瘦生。",
      "过眼千花竞红紫，可怜霜鬓转分明。"
    ]
  },
  {
    "id": "2e89e4201be7d01af8b122485bf6d2b6",
    "title": "思维路",
    "authorName": "张世美",
    "authorId": "2e89e4201be7d01ad1457b72d1457b72",
    "dynasty": "宋",
    "content": [
      "一来一往几车马，可北可南多路岐。",
      "莫待迷途重回首，未曾差处著思维。"
    ]
  },
  {
    "id": "2e89e4201bf9e7afdf27eee0380484ea",
    "title": "送陈瞻知永州",
    "authorName": "李防",
    "authorId": "2e89e4201bf9e7afd1457b72d1457b72",
    "dynasty": "宋",
    "content": [
      "昔年同醉杏园春，别后花枝几度新。",
      "彼此宦游疏翰墨，等闲交面起丝纶。",
      "荣亲未必须莱子，昼锦何尝只买臣。",
      "布政莫为三载计，清朝台阁整搜人。"
    ]
  },
  {
    "id": "2e89e4201bfad061930ebcbfbb525e17",
    "title": "禅师塔",
    "authorName": "陈贵诚",
    "authorId": "2e89e4201bfad061d1457b72d1457b72",
    "dynasty": "宋",
    "content": [
      "旧到乌回寺，相迎识短筇。",
      "重来已无迹，今去欲安从。",
      "春晓空啼鸟，岩枯吼夜龙。",
      "诸天围绕处，重听一楼钟。"
    ]
  },
  {
    "id": "2e89e4201bfc6bc1ddc5111b1246771c",
    "title": "次韵王鲁斋大安古道",
    "authorName": "倪公武",
    "authorId": "2e89e4201bfc6bc1d1457b72d1457b72",
    "dynasty": "宋",
    "content": [
      "著脚争些子，公私只两歧。",
      "正途元自稳，捷径不胜巇。",
      "见透行须透，心移境亦移。",
      "前人须指点，进步莫迟疑。"
    ]
  },
  {
    "id": "2e89e4201c02febe59c1ad16ceb8a9d2",
    "title": "宫词四首",
    "authorName": "吴百生",
    "authorId": "2e89e4201c02febed1457b72d1457b72",
    "dynasty": "宋",
    "content": [
      "妙选昭阳进，羞花妒六宫。",
      "行阶莲落地，随御柳含风。",
      "按舞天光近，徵歌烛影红。",
      "夜深金殿合，环佩月明中。"
    ]
  },
  {
    "id": "2e89e4201c02febe59c1ad164d92d7fc",
    "title": "宫词四首",
    "authorName": "吴百生",
    "authorId": "2e89e4201c02febed1457b72d1457b72",
    "dynasty": "宋",
    "content": [
      "阿娇金屋闭，群玉奉龙舆。",
      "夜色明光酒，春风长信裾。",
      "传宣严仗合，应侍冶容虚。",
      "笑簇嫣然地，名花总不如。"
    ]
  },
  {
    "id": "2e89e4201c02febe59c1ad1647a93bfd",
    "title": "宫词四首",
    "authorName": "吴百生",
    "authorId": "2e89e4201c02febed1457b72d1457b72",
    "dynasty": "宋",
    "content": [
      "钧乐云中动，銮舆天上行。",
      "百花齐醉日，孤月独明更。",
      "玉漏频催酒，金炉细结甍。",
      "春秋有常幸，日日调清平。"
    ]
  },
  {
    "id": "2e89e4201c02febe59c1ad16bddb45ed",
    "title": "宫词四首",
    "authorName": "吴百生",
    "authorId": "2e89e4201c02febed1457b72d1457b72",
    "dynasty": "宋",
    "content": [
      "中使质明催，珠宫宝扇回。",
      "髻云双凤拥，歌雪百花堆。",
      "竞立徼殊宠，群趋望独魁。",
      "寿阳春夜额，贴尽一庭梅。"
    ]
  },
  {
    "id": "2e89e4201c02febe919b306afe60f22c",
    "title": "莫厘远眺",
    "authorName": "吴百生",
    "authorId": "2e89e4201c02febed1457b72d1457b72",
    "dynasty": "宋",
    "content": [
      "金庭隔尘耸，玉柱插天浮。",
      "石古不知岁，溪虚长欲秋。",
      "绣重红错翠，锦簇阁兼楼。",
      "望里三州远，吟边松月留。"
    ]
  },
  {
    "id": "2e89e4201c02febe305ecd06fd567e74",
    "title": "乌夜啼",
    "authorName": "吴百生",
    "authorId": "2e89e4201c02febed1457b72d1457b72",
    "dynasty": "宋",
    "content": [
      "夜夜乌来啼未央，明月出户空飞霜。",
      "吹笳征夫不就寝，宫筵列烛声满堂。"
    ]
  },
  {
    "id": "2e89e4201c0cf7636b66501bd1483265",
    "title": "齐云堂",
    "authorName": "索逑",
    "authorId": "2e89e4201c0cf763d1457b72d1457b72",
    "dynasty": "宋",
    "content": [
      "巍堂耸太清，日暮倚前楹。",
      "飞鸟却在下，落霞相与平。",
      "眼中穷百越，掌上瞰三城。",
      "送客一樽酒，怀归无限情。"
    ]
  },
  {
    "id": "2e89e4201c16dd99af3ebbea689ce3c0",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "时丰公事少，笔砚任横斜。",
      "环郭江山秀，人情等物华。"
    ]
  },
  {
    "id": "2e89e4201c16dd99af3ebbea50ef540f",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "有象阶前景，无声膝上琴。",
      "何劳今郑卫，视听不关心。"
    ]
  },
  {
    "id": "2e89e4201c16dd99af3ebbea01387fff",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "穷谷寓形久，惭无问俗方。",
      "文章古刺史，今昔窃馀光。"
    ]
  },
  {
    "id": "2e89e4201c16dd99af3ebbeac3ec536b",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "秽草诛还密，浮萍去又生。",
      "辄污如鉴净，有客若为情。"
    ]
  },
  {
    "id": "2e89e4201c16dd99af3ebbea9ba08a29",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "秀泉开旧甃，初试仰山茶。",
      "寂寂有馀意，池莲三五花。"
    ]
  },
  {
    "id": "2e89e4201c16dd99af3ebbea53d70e12",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "园涉日成趣，穷诗懒缀装。",
      "梁间冰雪句，屈指岁华长。"
    ]
  },
  {
    "id": "2e89e4201c16dd99af3ebbea22a08371",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "洗竹遥山出，流泉到曲池。",
      "可怜波万顷，黾勉对沦漪。"
    ]
  },
  {
    "id": "2e89e4201c16dd99af3ebbea3aed26c1",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "道院今犹古，闲中事可书。",
      "鹭鸥驯不去，谁可得亲疏。"
    ]
  },
  {
    "id": "2e89e4201c16dd99af3ebbea195466e4",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "登堂方再月，已许庆丰年。",
      "偶继前贤迹，承流颇裕然。"
    ]
  },
  {
    "id": "2e89e4201c16dd99af3ebbea9c25be88",
    "title": "和祖择之学士袁州庆丰堂十咏",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "鸿鹄远矰弋，鱼鸟脱池笼。",
      "始觉一无物，方知万事空。"
    ]
  },
  {
    "id": "2e89e4201c16dd992c218de37c84aa59",
    "title": "和祖择之咏震山岩彭徵君钓台",
    "authorName": "陈诜",
    "authorId": "2e89e4201c16dd99d1457b72d1457b72",
    "dynasty": "宋",
    "content": [
      "东有徵君真逸居，有台可钓傍渔矶。",
      "志高不在鱼吞饵，回笑荥阳血染衣。"
    ]
  },
  {
    "id": "2e89e4201c26a72d0ca7717e625f9fec",
    "title": "送应显夫之上饶",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "细雨杏花斑，飞飞燕子还。",
      "人随烟棹去，门对钓矶闲。",
      "晓月偏惊梦，春云不离山。",
      "定知多好句，音问盍相关。"
    ]
  },
  {
    "id": "2e89e4201c26a72d5c800ae8444a4495",
    "title": "寄葛元成",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "子规啼不歇，君向越山听。",
      "既已疏吟伴，谁当共酒瓶。",
      "松花全是粉，柳絮半为萍。",
      "自笑无生计，闲笺相鹤经。"
    ]
  },
  {
    "id": "2e89e4201c26a72d51557a6985174215",
    "title": "有怀蔡贯之子与",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "相看计尽非，息影更何疑。",
      "几日雁初过，一冬寒较迟。",
      "竹宜和雪看，梅好带花移。",
      "只此清贫趣，知心者是谁。"
    ]
  },
  {
    "id": "2e89e4201c26a72d58cc75eaa5075e4a",
    "title": "水心先生墓下作",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "排云上殊庭，备物俨神道。",
      "含酸步逶迤，积疹思遐漂。",
      "乘风来帝旁，驾说落穷岛。",
      "百圣集会期，万化资斧藻。",
      "瞻前凤漂漂，顾后龙矫矫。",
      "宝璐列中华，韶音被夷獠。",
      "肃肃阙里墙，萋萋墓林草。",
      "谁尸两楹梦，而复悲一老。",
      "曩余稚养蒙，今日幸茹蓼。",
      "超然欲径陈，窅尔竟虚抱。",
      "育德德何成，果行行何造。",
      "沔彼江海流，不纳此行潦。",
      "青松露珠团，怪石紫烟绕。",
      "千年万年垂，封树等穹昊。"
    ]
  },
  {
    "id": "2e89e4201c26a72d9d4c91f22055310b",
    "title": "寄韩涧泉三首",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "达人贵适己，脱屣离王庭。",
      "袖此转物手，悦我违俗醒。",
      "睆彼岐山鸟，扬光来青冥。",
      "岂其览德辉，而肯啄腐腥。",
      "翻云吐嘉音，濯露洁修翎。",
      "纷纷世网密，何由觌尔形。"
    ]
  },
  {
    "id": "2e89e4201c26a72d9d4c91f2ffa67442",
    "title": "寄韩涧泉三首",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "在困多促促，长怀特栖者。",
      "崔嵬玉山岑，今谁秣余马。",
      "朝随涧云浮，暮逐涧泉泻。",
      "光仪俨神交，晤言寄心写。",
      "食鱼不知肥，采菊不盈把。",
      "愿垂白日影，照我蔀屋下。"
    ]
  },
  {
    "id": "2e89e4201c26a72d9d4c91f23e51e1d4",
    "title": "寄韩涧泉三首",
    "authorName": "王汶",
    "authorId": "2e89e4201c26a72dd1457b72d1457b72",
    "dynasty": "宋",
    "content": [
      "浮荣安可搴，高蹈何恨早。",
      "处则为远志，出则为小草。",
      "修名随风翔，嘉遁若龙矫。",
      "栖迟二十年，匣此不世宝。",
      "灏露团红兰，凉吹发清昊。",
      "因知吐芳讯，慰我夙昔抱。"
    ]
  },
  {
    "id": "2e89e4201c2e0a0d39bcff91dfd25417",
    "title": "汴京",
    "authorName": "姚望之",
    "authorId": "2e89e4201c2e0a0dd1457b7281dc9bdb",
    "dynasty": "宋",
    "content": [
      "蛇豕腥膻经几年，故都宫阙尚巍然。",
      "八陵苍莽知何地，九庙英灵如在天。",
      "重整六军严宿卫，旋兴百堵慰氓编。",
      "微臣董役惭无补，拟绘新图献榻前。"
    ]
  },
  {
    "id": "2e89e4201c2e0a0d274d069e0082b06e",
    "title": "龟山禅寺",
    "authorName": "姚望之",
    "authorId": "2e89e4201c2e0a0dd1457b7281dc9bdb",
    "dynasty": "宋",
    "content": [
      "万山深处远轮蹄，古寺雍熙诏赐题。",
      "坐望竺乾诸佛近，徙凭菌阁十方低。",
      "灵岩频见玄猿度，琪树应招白鹤栖。",
      "不觉胜游天已晚，一痕新月印前溪。"
    ]
  },
  {
    "id": "2e89e4201c5527317dd1347e8d0eccbd",
    "title": "钱塘感兴",
    "authorName": "孙雄飞",
    "authorId": "2e89e4201c552731d1457b72d1457b72",
    "dynasty": "宋",
    "content": [
      "百年承袭地，和气媚芳尘。",
      "车马当吴会，山川与楚邻。",
      "酒楼弦管暮，花市绮罗春。",
      "风俗真佳丽，多应笑鲁民。"
    ]
  },
  {
    "id": "2e89e4201c5527312eb1f93c9db655c3",
    "title": "灵隐莲峰堂",
    "authorName": "孙雄飞",
    "authorId": "2e89e4201c552731d1457b72d1457b72",
    "dynasty": "宋",
    "content": [
      "堂开金色界，梵客为钩帘。",
      "山影碧侵座，水声清绕檐。",
      "粉云埋石脚，珠露泣松髯。",
      "终拟携孤笛，凭栏唤玉蟾。"
    ]
  },
  {
    "id": "2e89e4201c552731920ec3895492c40f",
    "title": "上天竺",
    "authorName": "孙雄飞",
    "authorId": "2e89e4201c552731d1457b72d1457b72",
    "dynasty": "宋",
    "content": [
      "行穷湖上径，迤逦到林峦。",
      "地瘦马蹄涩，水清山骨寒。",
      "楼台栖树杪，钟磬闹云端。",
      "自笑利名役，未能来挂冠。"
    ]
  },
  {
    "id": "2e89e4201c55706172d3e6a89206c6fc",
    "title": "鸣弦峰",
    "authorName": "查许国",
    "authorId": "2e89e4201c557061d1457b72d1457b72",
    "dynasty": "宋",
    "content": [
      "木叶萧萧江水清，幅巾藜杖绕山行。",
      "忽然行到山深处，听得鸣弦一两声。"
    ]
  },
  {
    "id": "2e89e4201c5a3f08bc21c387f83f496a",
    "title": "送程给事知越州",
    "authorName": "范育",
    "authorId": "2e89e4201c5a3f08d1457b72d1457b72",
    "dynasty": "宋",
    "content": [
      "雍容青琐汉儒臣，出牧东南七郡民。",
      "秘府内分龙节贵，故乡朝看锦衣新。",
      "湖山动色迎诗老，牛酒均欢慰路人。",
      "岂愧能名循吏后，应留美化大江滨。",
      "相逢日下黄门省，回首风前画鹢津。",
      "未省行春周泽国，即听鸣玉上枫宸。"
    ]
  },
  {
    "id": "2e89e4201c5a3f08a42829f678dfa46b",
    "title": "韦曲",
    "authorName": "范育",
    "authorId": "2e89e4201c5a3f08d1457b72d1457b72",
    "dynasty": "宋",
    "content": [
      "竹巷松门堆白沙，老农犹指相君家。",
      "林塘卜筑今谁问，谱牒名流空自嗟。",
      "万簇晴山开玉案，一溪春水满晴沙。"
    ]
  },
  {
    "id": "2e89e4201c722d788f6bd527633a92e1",
    "title": "过越",
    "authorName": "赵咨",
    "authorId": "2e89e4201c722d78d1457b72d1457b72",
    "dynasty": "宋",
    "content": [
      "地有千岩与万津，霸图无计老青春。",
      "抱冰漫刷栖山耻，争奈倾吴是归人。"
    ]
  },
  {
    "id": "2e89e4201c94d17464d80edbda2f1300",
    "title": "金鸡城",
    "authorName": "范应铃",
    "authorId": "2e89e4201c94d174d1457b72d1457b72",
    "dynasty": "宋",
    "content": [
      "梦里家山竹里钟，金鸡山下快掀篷。",
      "垂杨不隔池楼月，宿酒吹残杨柳风。"
    ]
  },
  {
    "id": "2e89e4201c94d174dfe420d0c4a4bb84",
    "title": "明水寺",
    "authorName": "范应铃",
    "authorId": "2e89e4201c94d174d1457b72d1457b72",
    "dynasty": "宋",
    "content": [
      "环山清浅一溪水，夹径高低十里松。",
      "烟锁石门疑路断，斜阳影里忽闻钟。"
    ]
  },
  {
    "id": "2e89e4201ca2809aa1b321b5d814a41f",
    "title": "为王钦若作命书",
    "authorName": "曹谷",
    "authorId": "2e89e4201ca2809ad1457b72d1457b72",
    "dynasty": "宋",
    "content": [
      "七十年中一一加，弄珠滩上事堪夸。",
      "碧油幢下闻啼鸟，千日招还上汉槎。"
    ]
  },
  {
    "id": "2e89e4201ca2809aa1b321b5587c12ba",
    "title": "为王钦若作命书",
    "authorName": "曹谷",
    "authorId": "2e89e4201ca2809ad1457b72d1457b72",
    "dynasty": "宋",
    "content": [
      "周匝将临壬戌岁，定鼎门前春色异。",
      "一千日上少三镮，再入和羹宜尽瘁。"
    ]
  },
  {
    "id": "2e89e4201ca2809a9b9557fa1a13ba32",
    "title": "送张无梦归天台",
    "authorName": "曹谷",
    "authorId": "2e89e4201ca2809ad1457b72d1457b72",
    "dynasty": "宋",
    "content": [
      "几载仙山下，无机世莫分。",
      "因为天市客，方识帝乡云。",
      "鍊气壶中见，还元海内闻。",
      "名高赤城洞，歌赐紫皇君。",
      "步逐飙轮健，香随斗极焚。",
      "何当挹蓬阆，鸾鹤自成群。"
    ]
  },
  {
    "id": "2e89e4201cb290395c81182d77bb7ae4",
    "title": "题唐显孝饶娥墓",
    "authorName": "程时登",
    "authorId": "2e89e4201cb290392ba8698b4c22bd44",
    "dynasty": "宋",
    "content": [
      "悠悠孤愤倚中流，饱阅川陵四百秋。",
      "水际丛祠犹昨日，人间抔土几荒丘。",
      "故乡爱说饶饶姓，往事空传柳柳州。",
      "满目夕阳凝睇久，桐花飞落钓鱼舟。"
    ]
  },
  {
    "id": "2e89e4201cb290395c81182d8749edec",
    "title": "题唐显孝饶娥墓",
    "authorName": "程时登",
    "authorId": "2e89e4201cb290392ba8698b4c22bd44",
    "dynasty": "宋",
    "content": [
      "松阴庭户枕清波，小立碑亭校旧讹。",
      "一念纲常行宇宙，几番风雨起山河。",
      "世间如此丈夫少，天下从渠女妇多。",
      "倚遍栏干千古意，登临不敢更高歌。"
    ]
  },
  {
    "id": "2e89e4201cc2b1fd4f029f7718640c14",
    "title": "汉炳丹山晚进知学以来尝于文字中敬识先生矣试吏赤水偶逢先生经由为龙多少驻行旆出三诗以贲之汉炳不揆荒拙勉继严韵",
    "authorName": "樊汉炳",
    "authorId": "2e89e4201cc2b1fdd1457b72d1457b72",
    "dynasty": "宋",
    "content": [
      "天仙下寓人间世，爱欲都忘只爱山。",
      "更向冯仙问陈迹，烟萝深处勇跻攀。"
    ]
  },
  {
    "id": "2e89e4201cc2b1fd4f029f77c364463a",
    "title": "汉炳丹山晚进知学以来尝于文字中敬识先生矣试吏赤水偶逢先生经由为龙多少驻行旆出三诗以贲之汉炳不揆荒拙勉继严韵",
    "authorName": "樊汉炳",
    "authorId": "2e89e4201cc2b1fdd1457b72d1457b72",
    "dynasty": "宋",
    "content": [
      "此山胜处非人境，长有烟云拨不开。",
      "信是天公悭绝胜，晴曦端为使君来。"
    ]
  },
  {
    "id": "2e89e4201cc2b1fd4f029f77eaadd6ff",
    "title": "汉炳丹山晚进知学以来尝于文字中敬识先生矣试吏赤水偶逢先生经由为龙多少驻行旆出三诗以贲之汉炳不揆荒拙勉继严韵",
    "authorName": "樊汉炳",
    "authorId": "2e89e4201cc2b1fdd1457b72d1457b72",
    "dynasty": "宋",
    "content": [
      "披露已谐平日志，开云须信大贤能。",
      "只馀天道终堪倚，不问人间爱与憎。"
    ]
  },
  {
    "id": "2e89e4201ccc2179e96349cde7293206",
    "title": "晚宿江涨桥",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "鸟径青山外，人家苦竹边。",
      "江城悬夜锁，鱼市散空船。",
      "岸静涵秋月，林昏宿水烟。",
      "又寻僧榻卧，夜冷欲无眠。"
    ]
  },
  {
    "id": "2e89e4201ccc21790bc9e40b59e95bcf",
    "title": "寄沂水宰",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "楚甸齐封自此分，穆陵遗俗久犹存。",
      "岂知今日鸣琴宰，即是当年赐履孙。",
      "且有清风消酷暑，更无惊犬吠黄昏。",
      "畏人客子成安枕，独宿荒村不闭门。"
    ]
  },
  {
    "id": "2e89e4201ccc21794611e154aeb25049",
    "title": "渔父",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "荣辱从来总不知，几间茅屋对渔矶。",
      "江鸥散处夜无伴，荷叶老时秋有衣。"
    ]
  },
  {
    "id": "2e89e4201ccc217961dd7f4ee74bf69b",
    "title": "咏项籍庙二首",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "曾被秦人笑沐猴，锦衣东去更何求。",
      "可怜瞭瞭重瞳子，不见山河绕雍州。"
    ]
  },
  {
    "id": "2e89e4201ccc217961dd7f4ed10cb2cd",
    "title": "咏项籍庙二首",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "千古兴亡莫浪愁，汉家功业亦荒丘。",
      "空馀原上虞姬草，舞尽春风未肯休。"
    ]
  },
  {
    "id": "2e89e4201ccc21799fe3ef3ad5aebb56",
    "title": "秋雨叹",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "霖雨不出动隔旬，门前秋草长于人。",
      "江湖浩渺欲无岸，锦石最小犹生云。",
      "微阳片月何曾见，只有莓苔昏笔砚。",
      "田家黍穗未暇悲，茅屋且为萤火飞。"
    ]
  },
  {
    "id": "2e89e4201ccc21799eece6fe4cf5254b",
    "title": "紫骝马",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "黄金络头玉为觼，蜀锦障泥乱云叶。花间顾影骄不行，万里龙驹空汗血。",
      "露床秋粟饱不食，青刍苜蓿无颜色。君不见东郊瘦马百战场，天寒日暮乌啄疮。"
    ]
  },
  {
    "id": "2e89e4201ccc21794f61f0f00fe8c811",
    "title": "虞美人草行",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "鸿门玉斗纷如雪，十万降兵夜流血。",
      "咸阳宫殿三月红，霸业已随烟烬灭。",
      "刚强必死仁义王，阴陵失道非天亡。",
      "英雄本学万人敌，何须屑屑悲红妆。",
      "三军败尽旌旗倒，玉帐佳人坐中老。",
      "香魂夜逐剑光飞，清血化为原上草。",
      "芳心寂寞寄寒枝，旧曲闻来似敛眉。",
      "哀怨徘徊愁不语，恰如初听楚歌时。",
      "滔滔逝水流今古，楚汉兴亡两丘土。",
      "当年遗事总成空，慷慨尊前为谁舞。"
    ]
  },
  {
    "id": "2e89e4201ccc21793148c36de017ca24",
    "title": "东门行",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "东门杨柳暗藏鸦，东门行客欲离家。",
      "树头春风草头露，鸦自不飞人自去。",
      "妾家南浦桂为堂，房栊珉玉帘夜光。",
      "沈炉烟多绮罗重，水槛风入笙箫凉。",
      "欢娱未毕车轮远，方寸秋丝纷百茧。",
      "愿郎功业落人闲，长使春闺女无怨。"
    ]
  },
  {
    "id": "2e89e4201ccc217996668d52cfa16239",
    "title": "长夜吟",
    "authorName": "许彦国",
    "authorId": "2e89e4201ccc2179d1457b72d1457b72",
    "dynasty": "宋",
    "content": [
      "南邻灯火冷，三起愁夜永。北邻歌未终，已惊初日红。",
      "不知昼夜谁主管，一种春宵有长短。"
    ]
  },
  {
    "id": "2e89e4201cd63ba1a928be4c1486cbb2",
    "title": "雁山",
    "authorName": "陈壶中",
    "authorId": "2e89e4201cd63ba1d1457b72d1457b72",
    "dynasty": "宋",
    "content": [
      "山川秘灵迹，海近气常阴。",
      "尊者何年在，樵人去路深。",
      "云龙归绝顶，花鸟傍禅心。",
      "十八前朝寺，哀猿空夜吟。"
    ]
  },
  {
    "id": "2e89e4201cd63ba1939afd9684fc6aab",
    "title": "宿连云楼",
    "authorName": "陈壶中",
    "authorId": "2e89e4201cd63ba1d1457b72d1457b72",
    "dynasty": "宋",
    "content": [
      "自爱山楼宿，微吟此兴浓。",
      "凭阑最深处，见月在高峰。",
      "清唳来孤鹤，新凉生数松。",
      "葛坛名已远，何处觅仙踪。"
    ]
  },
  {
    "id": "2e89e4201cd853a5df55c1b69da338a7",
    "title": "题东老庵",
    "authorName": "陈侗",
    "authorId": "2e89e4201cd853a5021bbc7e3621cd35",
    "dynasty": "宋",
    "content": [
      "我昔名东老，君能老此庵。",
      "溪风开梵帙，岩月伴庄谈。",
      "世味闲无著，人情晚更谙。",
      "萧然尘外意，回首谢图南。"
    ]
  },
  {
    "id": "2e89e4201cd853a5bc21c3874702489b",
    "title": "送程给事知越州",
    "authorName": "陈侗",
    "authorId": "2e89e4201cd853a5021bbc7e3621cd35",
    "dynasty": "宋",
    "content": [
      "夕郎乡思满江皋，昼锦东归意气豪。",
      "侯国台门牙戟盛，使君楼艓隼旟高。",
      "琐窗暮入曾批敕，仙殿晨趋罢染毫。",
      "曲水春风修禊饮，卧龙山雨望秋涛。",
      "番禺已有金汤惠，秦望应先衮綍褒。",
      "莫恋蓬莱便栖志，伫看拂拭吕虔刀。"
    ]
  },
  {
    "id": "2e89e4201cdd82c229e44f5b2c1c5a4a",
    "title": "即事其一",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "云散春山出，人闲白昼长。",
      "禽声答空谷，树影画斜阳。",
      "种果期秋实，浇花趁晚凉。",
      "行藏天已定，随分且徜徉。"
    ]
  },
  {
    "id": "2e89e4201cdd82c26bbc861e4e9c3bcb",
    "title": "遇樵川林时中",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "建水樵川隔几重，相逢孰意大江东。",
      "客行芳草垂杨外，春在柔桑小麦中。",
      "细雨疏田流水碧，残霞拥树远林红。",
      "浮生聚散浑无定，有酒何妨一笑同。"
    ]
  },
  {
    "id": "2e89e4201cdd82c208a76df8c5b3d3a6",
    "title": "武夷茶",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "石乳沾馀润，云根石髓流。",
      "玉瓯浮动处，神入洞天游。"
    ]
  },
  {
    "id": "2e89e4201cdd82c2e9042754dcc13259",
    "title": "石鼓铺",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "山前山后杜鹃花，庄上黄鹂识谢家。",
      "欲问青帘溪上酒，行逢白发道边茶。"
    ]
  },
  {
    "id": "2e89e4201cdd82c2214d6621878bae4e",
    "title": "即事其二",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "可意黄鹂唤得醒，日移山影正当庭。",
      "飞花忽趁春风过，点破苔痕一片青。"
    ]
  },
  {
    "id": "2e89e4201cdd82c2a7c5214c2c70f311",
    "title": "春词",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "玉钗香梦水东流，帘怯春寒寄暮钩。",
      "燕子不来花满地，一痕新月又西楼。"
    ]
  },
  {
    "id": "2e89e4201cdd82c2d8a5c1bb9227b23f",
    "title": "暮春",
    "authorName": "赵若槸",
    "authorId": "2e89e4201cdd82c2d1457b72d1457b72",
    "dynasty": "宋",
    "content": [
      "香透蜂房蝶梦残，一帘新雨又春阑。",
      "柳腰瘦得难禁舞，今夜春风莫更寒。"
    ]
  },
  {
    "id": "2e89e4201ce3c450010436c910be6584",
    "title": "题画春景",
    "authorName": "李用",
    "authorId": "2e89e4201ce3c450d1457b72d1457b72",
    "dynasty": "宋",
    "content": [
      "春水满四泽，浪暖鱼龙化。",
      "呼吸成风云，霖雨遍天下。"
    ]
  },
  {
    "id": "2e89e4201ce3c450d77e0a5d1010d191",
    "title": "题画夏景",
    "authorName": "李用",
    "authorId": "2e89e4201ce3c450d1457b72d1457b72",
    "dynasty": "宋",
    "content": [
      "夏云多奇峰，翠屏高列耸。",
      "瑞气负钟灵，群低皆仰供。"
    ]
  },
  {
    "id": "2e89e4201ce3c4508b8a665917c442fb",
    "title": "题画秋景",
    "authorName": "李用",
    "authorId": "2e89e4201ce3c450d1457b72d1457b72",
    "dynasty": "宋",
    "content": [
      "秋月扬明辉，芙蓉开朵朵。",
      "卷起水晶帘，明月清风我。"
    ]
  },
  {
    "id": "2e89e4201ce3c450b79df1568d524d01",
    "title": "题画冬景",
    "authorName": "李用",
    "authorId": "2e89e4201ce3c450d1457b72d1457b72",
    "dynasty": "宋",
    "content": [
      "冬岭秀孤松，松枝傲霜雪。",
      "不同桃李春，永抱岁寒节。"
    ]
  },
  {
    "id": "2e89e4201d0141dad668e82572452c91",
    "title": "中秋对月",
    "authorName": "史嵩之",
    "authorId": "2e89e4201d0141dad1457b72cd758e8f",
    "dynasty": "宋",
    "content": [
      "一片瑶光万里开，停杯追忆谪仙才。",
      "寻常明月不易见，如此中秋能几来。",
      "零落故人非白社，登临何地不瑶台。",
      "欲招黄鹤临风去，为问霓裳安在哉。"
    ]
  },
  {
    "id": "2e89e4201d0b168551e763161d76050d",
    "title": "寄王荆公介甫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "数病门稀出，常贫客少过。",
      "经纶知龃龉，耕钓亦蹉跎。",
      "两事艰难极，孤心感慨多。",
      "素交千里远，谁听此时歌。"
    ]
  },
  {
    "id": "2e89e4201d0b1685a9e4936069b6426e",
    "title": "送王补之归南城",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "瘦马君将去，清樽我谩开。",
      "眼看新雨露，身带旧尘埃。",
      "但喜丹心在，休惊白发催。",
      "穷通莫须问，功业有时来。"
    ]
  },
  {
    "id": "2e89e4201d0b16852e9c7f3275944f6f",
    "title": "江湖",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "江湖俗畏远，幽好自相宜。",
      "沦迹异惊众，辞嚣如避时。",
      "优游可以学，薇蕨易为私。",
      "胡然弃回棹，霜雪有驱驰。"
    ]
  },
  {
    "id": "2e89e4201d0b168593123c9c104a69ee",
    "title": "仁宗皇帝挽词三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "纳谏终无牾，知人久更明。",
      "恩波通四海，寿域载群生。",
      "异俗衣裳会，诸儒雅颂声。",
      "威灵空想象，盛德讵能名？"
    ]
  },
  {
    "id": "2e89e4201d0b168593123c9c0343893e",
    "title": "仁宗皇帝挽词三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "日转归人外，天移入画中。",
      "冕旒馀泽在，惊跸旧仪空。",
      "卜宅三川绕，方丧万里通。",
      "初寒石门路，松桧飒悲风。"
    ]
  },
  {
    "id": "2e89e4201d0b168593123c9c21007500",
    "title": "仁宗皇帝挽词三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "沧海难回日，青云如送春。",
      "服丧三月遍，遏乐四夷均。",
      "感格英灵在，褒扬大号新。",
      "依然社稷计，王业付真人。"
    ]
  },
  {
    "id": "2e89e4201d0b1685b34dd1da830720b3",
    "title": "英宗皇帝挽词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "已应南阳气，犹迟代邸来。",
      "范熔归独化，纲理付群材。",
      "禹会方无外，虞巡遂不回。",
      "空惊柏城仗，箫鼓送馀哀。"
    ]
  },
  {
    "id": "2e89e4201d0b1685b34dd1da82d6d7da",
    "title": "英宗皇帝挽词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "继文犹旦暮，归启已讴吟。",
      "画手传英气，书筠见德音。",
      "铸铜馀故鼎，啄草付春禽。",
      "试望桥山路，萧萧翠柏深。"
    ]
  },
  {
    "id": "2e89e4201d0b168586f80e48d1af2827",
    "title": "秋日感事示介甫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "秋日气已盛，阴虫朝暮声。",
      "烟云断溪树，风雨入山城。",
      "沙碛有遗虏，旌旗多远行。",
      "生民苦未息，吾党耻论兵。"
    ]
  },
  {
    "id": "2e89e4201d0b168557fda51b9677296e",
    "title": "胡太傅挽词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "谠言留简册，恭德载闺门。",
      "福履三朝盛，官仪一品尊。",
      "九原无复起，万事付谁论。",
      "不必诸儒记，清名久自存。"
    ]
  },
  {
    "id": "2e89e4201d0b168557fda51b9971a3bd",
    "title": "胡太傅挽词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "远略参基命，雄文入典章。",
      "輤车俄就路，瑞节始还乡。",
      "象物陈虚寝，哀歌寄奠觞。",
      "惟应九原上，松桧日苍苍。"
    ]
  },
  {
    "id": "2e89e4201d0b16854ac53aa80444351b",
    "title": "送李莘太博",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "郪道鸣弦去，容台抱蕝初。",
      "尘沙开祖帐，冰雪映征车。",
      "久待连城价，谁腾一鹗书。",
      "君王览豪俊，应复召严徐。"
    ]
  },
  {
    "id": "2e89e4201d0b168579f85ca2ce26adb2",
    "title": "丁元珍挽词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "翰墨金声远，神情玉气温。",
      "节廉贫愈见，风义老弥惇。",
      "旧学资详正，新仪属讨论。",
      "谁怜一麾出，终不反修门。"
    ]
  },
  {
    "id": "2e89e4201d0b168579f85ca22416b7c9",
    "title": "丁元珍挽词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "从军王粲笔，记礼后苍篇。",
      "谩有残书在，能令好事传。",
      "鹏来悲四月，鹤去遂千年。",
      "试想长桥路，昏昏陇隧烟。"
    ]
  },
  {
    "id": "2e89e4201d0b16852f44f6e573421371",
    "title": "酬介甫还自舅家书所感",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "旱气满原野，子行归旧庐。",
      "吁天高未动，望岁了何如。",
      "荒土欲生火，涸溪容过车。",
      "民期得霖雨，吾岂灌园蔬。"
    ]
  },
  {
    "id": "2e89e4201d0b16850cc52b76a3c94a6a",
    "title": "和郑微之",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "故人容下榻，清宴得传杯。",
      "地秀偏宜竹，天寒未见梅。",
      "云林千嶂出，烟艇一帆开。",
      "且醉休言别，归期信召催。"
    ]
  },
  {
    "id": "2e89e4201d0b16853d07ba78f1d0df3c",
    "title": "和酬孙少述",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "自信箪瓢乐，宁羞猿鹤惊。",
      "论高知峻节，交淡见纯诚。",
      "自昔心无间，相逢眼更明。",
      "何当荐有道？",
      "坐想软轮迎。"
    ]
  },
  {
    "id": "2e89e4201d0b1685134f00c6a0bf5aad",
    "title": "上杜相三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "天扶昌代得忠良，坐以材谋镇庙堂。",
      "万里声名开学校，四方根本劝农桑。",
      "从容贤路通江海，慷慨公心贯雪霜。",
      "谦让黑辕归太早，空令终古爱馀芳。"
    ]
  },
  {
    "id": "2e89e4201d0b1685134f00c694f8b3c8",
    "title": "上杜相三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "翊戴唐虞旦暮中，忽将符节抚山东。",
      "忆归慷慨无私计，抗疏频烦有古风。",
      "世路一人知进退，士林当日计穷通。",
      "寿觞须祝年年喜，旧德华夷望更隆。"
    ]
  },
  {
    "id": "2e89e4201d0b1685134f00c64c4ce560",
    "title": "上杜相三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "转觉忧馀好尚孤，较量唯合老葭蒲。",
      "圣贤可是随时拙，正直由来济世迂。",
      "生事有亲甘钓筑，客情无力买山湖。",
      "天边愁绝伤离苦，台象空看照宋都。"
    ]
  },
  {
    "id": "2e89e4201d0b16855e092a95bda29315",
    "title": "和酬王平甫道中见寄",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "安危魁柄倚谁操，敛笏千官拱赭袍。",
      "能有本根持国论，岂须毫发间戎韬。",
      "征求藉藉人多困，羁旅皇皇我亦劳。",
      "栖宿与君何计得，半生飘荡似风毛。"
    ]
  },
  {
    "id": "2e89e4201d0b1685a11976d1194c9f3c",
    "title": "读孟子",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "千载士推无比拟，一编吾喜窃窥观。",
      "苟非此道知音少，安有兹人得志难。",
      "机巧满朝论势利，疮痍连室叹饥寒。",
      "先生自是齐梁客，谁作商岩渭水看。"
    ]
  },
  {
    "id": "2e89e4201d0b1685aaa24a8536b00506",
    "title": "圣贤",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "圣贤性分良难并，好恶情怀岂得同。",
      "荀子书犹非孟子，召公心未悦周公。",
      "况令树立追高远，而使裁量属闇蒙。",
      "举世不知何足怪，力行无顾是豪雄。"
    ]
  },
  {
    "id": "2e89e4201d0b16856f935b9877191089",
    "title": "寄晋州孙学士",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "风标闲淡易为安，晋陕应忘道路难。",
      "学似海收天下水，性如桂奈月中寒。",
      "素心已向新书见，大法常留后世看。",
      "自送西舟江上别，孤怀经岁未能宽。"
    ]
  },
  {
    "id": "2e89e4201d0b1685162247c07eb83477",
    "title": "送戚郎中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一心清淡本如秋，何必锱铢较两州。",
      "身向宦名虽黾勉，性于人事岂雕锼。",
      "但思簿领忙时俗，便觉溪山静处优。",
      "荔子满盘宁易得，与谁频宴岭边楼。"
    ]
  },
  {
    "id": "2e89e4201d0b16859c4b77ad06b8ffba",
    "title": "李供奉",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一身得禄从孤客，千里还丧获旧林。",
      "清节萧条妻子计，白头敦笃弟兄心。",
      "能抛印绶高应少，自筑丘坟达更深。",
      "我与往来无力荐，褒传唯有北窗吟。"
    ]
  },
  {
    "id": "2e89e4201d0b168562c18c69abfc96a5",
    "title": "寄孙正之二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "两人怀抱喜相投，初得青山一日游。",
      "已听高文吟太古，更开昏眼洗清流。",
      "共寻素壁题皆遍，欲去红桥钓始休。",
      "回首至今嘉兴在，梦魂犹拟奉觥筹。"
    ]
  },
  {
    "id": "2e89e4201d0b168562c18c696651bb59",
    "title": "寄孙正之二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "隐似龙蛇应有待，清□冰雪更无双。",
      "志留世外虽遗俗，文落人间或过江。",
      "峻节但期终老学，健诗犹愧一时降。",
      "风骚近亦思强伴，恨未高吟共北窗。"
    ]
  },
  {
    "id": "2e89e4201d0b1685bd3c920f8e5c1d2b",
    "title": "遣兴安州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "青灯斗鼠窥寒砚，落月啼乌送迥笳。",
      "江汉置身贫作客，溪山合眼梦还家。",
      "百忧忽忽丹心破，万事悠悠两鬓华。",
      "谁与健帆先度鸟，更无留滞向天涯。"
    ]
  },
  {
    "id": "2e89e4201d0b1685e182e19e0aae9cd4",
    "title": "楚泽",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "楚泽荒凉白露根，盈虚无处问乾坤。",
      "虫虫旱气连年有，寂寂遗人几户存？",
      "盗贼恐多从此始，经纶空健与谁论？",
      "诸公日议云台上，忍使忧民独至尊。"
    ]
  },
  {
    "id": "2e89e4201d0b1685bc07c4d79eeb086c",
    "title": "西亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "团扇频挥到此亭，他乡愁坐思冥冥。",
      "空羞避俗无高节，转觉逢人恶独醒。",
      "岁月淹留随日老，乾坤狼狈几时宁？",
      "欲知事事今何似，万里波涛一点萍。"
    ]
  },
  {
    "id": "2e89e4201d0b168505987ed1b2430736",
    "title": "盆池",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "环环清泚旱犹深，炳炳芙蓉近可寻。",
      "苍壁巧藏天影入，翠奁微带藓痕侵。",
      "能供水石三秋兴，不负江湖万里心。",
      "照影独怜身老去，日添华发已盈簪。"
    ]
  },
  {
    "id": "2e89e4201d0b16856fa77d13e23b05fb",
    "title": "羁游",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "粗饭寒齑且自如，欲将吾道付樵渔。",
      "羁游事事情怀恶，贫病年年故旧疏。",
      "自古幸容元亮醉，凡今谁喜子云书？",
      "何由得洗尘埃尽，恣买沧洲结草庐。"
    ]
  },
  {
    "id": "2e89e4201d0b1685e2f295d6f3d43560",
    "title": "南轩竹",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "密竹娟娟数十茎，旱天萧洒有高情。",
      "风吹已送烦心醒，雨洗还供远眼清。",
      "新笋巧穿苔石去，碎阴微破粉墙生。",
      "应须万物冰霜后，来看琅玕色转明。"
    ]
  },
  {
    "id": "2e89e4201d0b16853628c26dfc8d201d",
    "title": "浮云楼和赵嘏",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "万里聊供远眼开，檐前不尽水声哀。",
      "朝云尚拂阳台去，羽猎曾围梦泽来。",
      "解带欲留长日坐，倾壶难饮故人杯。",
      "邅穷万里飘萍内，到此登临更几回？"
    ]
  },
  {
    "id": "2e89e4201d0b1685a899036201a90c2a",
    "title": "照影亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "河流萦槛色辉辉，无数幽禽入镜飞。",
      "已映渚花红四出，更涵沙柳翠相围。",
      "不欺毫发公虽有，太尽妍媸道恐非。",
      "自笑病容随步见，未衰华发满缁衣。"
    ]
  },
  {
    "id": "2e89e4201d0b16851a37b4733e79439b",
    "title": "晚望",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "蛮荆人事几推移，旧国兴亡欲问谁？",
      "郑袖风流今已尽，屈原辞赋世空悲。",
      "深山大泽成千古，暮雨朝云又一时。",
      "落日西楼凭槛久，闲愁唯有此心知。"
    ]
  },
  {
    "id": "2e89e4201d0b1685dd88be4ebe9c4194",
    "title": "书阁",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "自怜野性生来拙，谁许交情晚最亲？",
      "世路因仍忧槛阱，他乡衰暮傍风尘。",
      "惟将菽藿还求志，未有丝毫可为人。",
      "一亩萧然须暂得，欲偷闲日长精神。"
    ]
  },
  {
    "id": "2e89e4201d0b16858aae8b4118dd680b",
    "title": "寄孙正之",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "貌癯心苦气飘飘，长饿空林不可招。",
      "能举丘山惟笔力，可摩云日是风标。",
      "诗篇缀缉应千首，学术窥寻岂一朝？",
      "耳冷高谈经岁远，江南春动雪还消。"
    ]
  },
  {
    "id": "2e89e4201d0b16853458d816ff0ce12d",
    "title": "简翁都官",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "倦游公府曳长裾，笑上扁舟指旧庐。",
      "自有文章真杞梓，不须雕琢是璠玙。",
      "浮蛆满瓮尝春酒，垂露临窗理素书。",
      "况得君宾同壮节，一乡清问更谁如？"
    ]
  },
  {
    "id": "2e89e4201d0b16853a2b898493dbc155",
    "title": "陈祁秀才园亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "眼无尘土境殊清，一绕芳蹊病体轻。",
      "烟树疑从古画见，水轩真在碧天行。",
      "君能极巧安山势，我欲忘归听竹声。",
      "只恐主人难住此，弟兄嘉行满乡评。"
    ]
  },
  {
    "id": "2e89e4201d0b1685dd0038b1f90d5a6c",
    "title": "上杜相公",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "水为舟楫旱为霖，社稷生民注意深。",
      "岂谓便辞黄阁议，翻然求就紫芝吟。",
      "始终好古儒林士，进退忧时国老心。",
      "只有声名随日远，不令功被管弦音。"
    ]
  },
  {
    "id": "2e89e4201d0b16854887a624aaa57829",
    "title": "酬材叔江西道中作",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "枉渚荒源百里间，草根经烧旧痕乾。",
      "入陂野水冬来浅，对树诸峰雪后寒。",
      "坞笛最宜风外听，岭梅初得醉中看。",
      "行寻故友心无事，不觉西游道路难。"
    ]
  },
  {
    "id": "2e89e4201d0b1685ae3c549beb755bb9",
    "title": "送双渐之汉阳",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "楚国封疆最上流，夹江分命两诸侯。",
      "何年南狩牙樯出，六月西来雪浪浮。",
      "夏口楼台供夕望，晴川风物待春游。",
      "可能频度渔阳曲，不负当年鹦鹉洲。"
    ]
  },
  {
    "id": "2e89e4201d0b1685257161b4c028999c",
    "title": "闲行",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "草软沙匀野路晴，竹枝乌帽称闲行。",
      "鸟啼绿树穿花影，风出青山送水声。",
      "转觉所忧非己事，尽从多难见人情。",
      "闲中我乐人应笑，忙处人争我不争。"
    ]
  },
  {
    "id": "2e89e4201d0b16858e38a96e1c005604",
    "title": "赠安禅勤上人",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "讵知萧洒吾庐旧，却有高明此寺邻。",
      "水竹迸生刚节老，秋山过抱翠岚新。",
      "惟怜季子归来困，自笑原思久更贫。",
      "深识幽人风义厚，扫轩开榻最相亲。"
    ]
  },
  {
    "id": "2e89e4201d0b16856069dd622be8a5fc",
    "title": "赠护仁监院",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "人贫举世今为甚，僧事新年始更多。",
      "食粝衣穿虽扰扰，构虚基险自峨峨。",
      "诛茅改筑君初有，系马长吟我暂过。",
      "但觉满山金碧涧，不知谁到为烟萝。"
    ]
  },
  {
    "id": "2e89e4201d0b168520780aa164c929f6",
    "title": "送觉祖院明上人",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "冠石新墙日月回，丰堂瑰殿起崔嵬。",
      "钟随秋势金声壮，佛隐寒云玉座开。",
      "流水远奔双涧去，平林高拥四山来。",
      "麒麟细草南东路，一望松门意自哀。"
    ]
  },
  {
    "id": "2e89e4201d0b16852c05d46ff83d5170",
    "title": "谒李白墓",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "世间遗草三千首，林下荒坟二百年。",
      "信矣辉光争日月，依然精爽动山川。",
      "曾无近属持门户，空有乡人拂几筵。",
      "顾我自惭才力薄，欲将何物吊前贤？"
    ]
  },
  {
    "id": "2e89e4201d0b16853cff69ef9265b46c",
    "title": "送抚州钱郎中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "名郎元是足风流，得郡东南地更优。",
      "翠幕管弦三市晚，画堂烟雨五峰秋。",
      "黄柑巧缀星垂槛，香稻匀翻雪满瓯。",
      "应与谢公资健笔，邦人才薄讵能酬？"
    ]
  },
  {
    "id": "2e89e4201d0b16854df3fc49c587b6c7",
    "title": "送韩玉汝使两浙",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "使传东驰下九天，此邦曾屈试鸣弦。",
      "仁声又向新年入，惠泽犹为故老传。",
      "翠巘烟云生席上，沧溟风雨到樽前。",
      "经营智略多馀暇，赏燕谁酬白雪篇？"
    ]
  },
  {
    "id": "2e89e4201d0b1685c86fead9b55637f0",
    "title": "简景山侍御",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "长年心事最相亲，一笑相疏忽数旬。",
      "柏府地严方许国，芸台官冷但容身。",
      "饥肠漫窃公厨膳，病发难堪客舍尘。",
      "还有鹿门栖宿兴，想君他日肯为邻。"
    ]
  },
  {
    "id": "2e89e4201d0b16859216d10622ee1840",
    "title": "游天章寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "篮舆朝出踏轻尘，拂面毿毿柳色新。",
      "曲水岂能留往事，南湖空解照行人。",
      "最宜灵运登山屐，不负渊明漉酒巾。",
      "老去飘零心未折，暂须同醉海边春。"
    ]
  },
  {
    "id": "2e89e4201d0b1685dda794636ea97cd1",
    "title": "送关彦远",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "莫辞为我百分饮，从此送君千里行。",
      "物情簪屦尚须念，人道交亲那可轻？",
      "渚梅江柳弄佳色，林鸟野蜂吟好声。",
      "对之但醉馀可置，明日此杯谁共倾？"
    ]
  },
  {
    "id": "2e89e4201d0b1685c9a04bc0dbca7e96",
    "title": "送关彦远赴江西",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "食蘖饮冰廉士操，敝衣穿履古人风。",
      "溪堂兴足登临后，滕阁今归啸傲中。",
      "一榻高悬宾阁峻，二龙俱化县池空。",
      "因过胜境须行乐，驿召方当急诏东。"
    ]
  },
  {
    "id": "2e89e4201d0b1685811ab6a567b711e5",
    "title": "西园席上",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "省阁名郎国羽仪，瀛洲仙客众蓍龟。",
      "山蹊向日花开早，海聚经寒酒熟迟。",
      "下榻笑谈红旆偃，引觞醉醒玉钗随。",
      "唯惭别乘疏顽甚，满面尘埃更有诗。"
    ]
  },
  {
    "id": "2e89e4201d0b1685fbcda99c96b33f97",
    "title": "送孙颖贤",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "穰穰秦州铁马群，青衫吾子仕犹屯。",
      "高谈消长才惊世，藐视公侯行出人。",
      "古气欲遵奔日月，畏涂曾触滞荆榛。",
      "明夷夬决应斟酌，自向穷通有屈伸。"
    ]
  },
  {
    "id": "2e89e4201d0b16854f6ec48d0b04347e",
    "title": "看花",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "春来日日探花开，紫陌看花始此回。",
      "欲赋妍华无健笔，拟酬芳景怕深杯。",
      "但知抖擞红尘去，莫问鬅鬙白发催。",
      "更老风情转应少，且邀佳客试徘徊。"
    ]
  },
  {
    "id": "2e89e4201d0b1685adf310b5fd193e39",
    "title": "过高士坊",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一亩萧然绝世喧，抗怀那肯就笼樊。",
      "功名晚更为馀事，灾异初尝出至言。",
      "郡阁已空徐孺榻，里人犹识郑公门。",
      "斯文未丧如繇我，后代当知李仲元。"
    ]
  },
  {
    "id": "2e89e4201d0b1685674e1c7a0ed05042",
    "title": "钱塘上元夜祥符寺陪咨臣郎中丈燕席",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "月明如昼露叶浓，锦帐名郎笑语同。",
      "金地夜寒消美酒，玉人春困倚东风。",
      "红云灯火浮沧海，碧水楼台浸远空。",
      "白发蹉跎欢意少，强颜犹入少年丛。"
    ]
  },
  {
    "id": "2e89e4201d0b168558c401c1d22d28e8",
    "title": "送沈谏议",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "东南经济得时英，方底除书下汉庭。",
      "将幕鼓旗惊白昼，谏垣冠剑动青冥。",
      "指撝瓯越归谈笑，镇压江吴出醉醒。",
      "金鼎盐梅须大用，九霄应已梦仪刑。"
    ]
  },
  {
    "id": "2e89e4201d0b16851199a0f7ee68a8a6",
    "title": "酬王微之汴中见赠",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "黄流浑浑来沙际，佳气葱葱近日边。",
      "河汉槎虽通远客，蓬莱风未纵归船。",
      "山城剧饮销红烛，水驿高吟襞彩笺。",
      "老去相逢情自密，不关清赏合留连。"
    ]
  },
  {
    "id": "2e89e4201d0b16855acb6af5c8026a1f",
    "title": "和邵资政",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "拂衣久欲求三径，窃食聊须把一麾。",
      "世路贱贫从所好，老年胸臆固无奇。",
      "樊笼偶得沧洲趣，芜类难酬白雪辞。",
      "督府繇来恩礼厚，每容商也与言诗。"
    ]
  },
  {
    "id": "2e89e4201d0b1685c0e1fdb3f5f6bacc",
    "title": "和孔教授",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "治烦方喜众材同，坐啸南阳郡阁中。",
      "几案有尘书檄简，里闾无事稻粱丰。",
      "衣冠济济归儒学，俎豆诜诜得古风。",
      "幸屈异能来助我，敢将颜色在蜚鸿。"
    ]
  },
  {
    "id": "2e89e4201d0b16853a1578588351b4b3",
    "title": "雪后同徐秘丞皇甫节推孔教授北园晚步",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "沙草正黄濒海意，江梅还白故园情。",
      "循除远水春前急，绕郭空山雪后明。",
      "林影易斜寒日短，角声吹去暮云平。",
      "最惭佳客忘形契，肯伴衰翁著屐行。"
    ]
  },
  {
    "id": "2e89e4201d0b1685218ad1b38f96286c",
    "title": "喜雪二首其一",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "欲休还舞任风吹，断续繁云作阵随。",
      "已塞茅蹊人起晚，更迷沙渚鸟飞迟。",
      "混同天地归无迹，润色山川入有为。",
      "太守不辞留客醉，丰年佳兆可前知。"
    ]
  },
  {
    "id": "2e89e4201d0b16856b86aece67581e51",
    "title": "再赋喜雪",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "六花飞舞势蹁跹，点缀寒林态更妍。",
      "山险龙蛇盘鸟道，野平江海变畬田。",
      "人狂奔月非关夜，马健乘云别有天。",
      "况值白羊新酒熟，可能相就庆丰年。"
    ]
  },
  {
    "id": "2e89e4201d0b16850be21ebafe90f787",
    "title": "郡斋即事二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "画戟森门宠误蒙，从来田舍一衰翁。",
      "囷仓穰穰逢康岁，闾里恂恂有古风。",
      "瞷氏宿奸投海外，伏生新学始山东。",
      "依然自昔兴王地，长在南阳佳气中。"
    ]
  },
  {
    "id": "2e89e4201d0b16850be21eba674e6b62",
    "title": "郡斋即事二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "满轩山色长浮黛，绕舍泉声不受尘。",
      "四境带牛无事日，两衙封印自繇身。",
      "白羊酒熟初看雪，黄杏花开欲探春。",
      "总是济南为郡乐，更将诗兴属何人？"
    ]
  },
  {
    "id": "2e89e4201d0b1685cfcf2882b4982d00",
    "title": "冬夜即事",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "印奁封罢阁铃闲，喜有秋毫免素餐。",
      "市粟易求仓廪实，邑狵无警里闾安。",
      "香清一榻氍毹暖，月淡千门霿凇寒。",
      "闻说丰年从此始，更回笼烛卷帘看。"
    ]
  },
  {
    "id": "2e89e4201d0b1685684bbde7d5769563",
    "title": "早起赴行香",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "枕前听尽小梅花，起见中庭月未斜。",
      "微破宿云犹度雁，欲深烟柳已藏鸦。",
      "井轳声急推寒玉，笼烛光繁秉绛纱。",
      "行到市桥人语密，马头依约对朝霞。"
    ]
  },
  {
    "id": "2e89e4201d0b168574cb3004e709c91f",
    "title": "西湖二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "左符千里走东方，喜有西湖六月凉。",
      "塞上马归终反覆，泰山鸱饱正飞扬。",
      "懒宜鱼鸟心常静，老觉诗书味更长。",
      "行到平桥初见日，满川风露紫荷香。"
    ]
  },
  {
    "id": "2e89e4201d0b168574cb3004589032c1",
    "title": "西湖二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "湖面平随苇岸长，碧天垂影入清光。",
      "一川风露荷花晓，六月蓬瀛燕坐凉。",
      "沧海桴浮成旷荡，明河槎上更微茫。",
      "何须辛苦求天外，自有仙乡在水乡。"
    ]
  },
  {
    "id": "2e89e4201d0b1685d6be17c21126af06",
    "title": "和陈郎中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "材薄安时甘寂寞，身闲乘兴喜登临。",
      "每寻香草牵狂思，曾向幽兰费苦吟。",
      "明月几人非按剑，高山从古少知音。",
      "数篇清绝赓歌意，默见冯唐异俗心。"
    ]
  },
  {
    "id": "2e89e4201d0b168568af7e9ce3b7ac67",
    "title": "雪后",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "雪景鲜妍犹弄色，柳条葱茜已抽萌。",
      "风光苒苒流双毂，人事悠悠寄一枰。",
      "射羿未应今独有，嘲雄何必史能评？",
      "且将画诺供谈笑，更选名园载酒行。"
    ]
  },
  {
    "id": "2e89e4201d0b16858e95d28094e7a902",
    "title": "舜泉",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "山麓旧耕迷故垄，井干馀汲见飞泉。",
      "清涵广陌能成雨，冷浸平湖别有天。",
      "南狩一时成往事，重华千古似当年。",
      "更应此水无休歇，馀泽人间世世传。"
    ]
  },
  {
    "id": "2e89e4201d0b1685225443b2b4e1367d",
    "title": "阅武堂",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "五朝坏冶归皇极，万里车书共太平。",
      "胡马不窥光禄塞，汉家常肄羽林兵。",
      "柳间自诧投壶乐，桑下方安佩犊行。",
      "高枕四封无一事，腐儒何幸偶专城。"
    ]
  },
  {
    "id": "2e89e4201d0b168586d24e1ea461cce8",
    "title": "环波亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "水心还有拂云堆，日日应须把酒杯。",
      "杨柳巧含烟景合，芙蓉争带露华开。",
      "城头山色相围出，檐底波声四面来。",
      "谁信瀛洲未归去，两州俱得小蓬莱。"
    ]
  },
  {
    "id": "2e89e4201d0b1685b0184c0037941d95",
    "title": "鹊山亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "大亭孤起压城颠，屋角峨峨插紫烟。",
      "泺水飞绡来野岸，鹊山浮黛入晴天。",
      "少陵骚雅今谁和？",
      "东海风流世谩传。",
      "太守自吟还自笑，归来乘月尚留连。"
    ]
  },
  {
    "id": "2e89e4201d0b168546e878d909aabaa8",
    "title": "芍药厅",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "小碧阑干四月天，露红烟紫不胜妍。",
      "肯为云住阳台女，恐逐风飞饰室仙。",
      "洧外送归情放荡，省中番直势拘挛。",
      "何如萧洒山城守，浅酌清吟济水边。"
    ]
  },
  {
    "id": "2e89e4201d0b1685d174cb48a9aee5f5",
    "title": "水香亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "临池飞构郁岧峣，棂槛无风影自摇。",
      "群玉过林抽翠竹，双虹垂岸跨平桥。",
      "烦依美藻鱼争饵，清见寒沙水满桡。",
      "莫问荷花开几曲，但知行处异香飘。"
    ]
  },
  {
    "id": "2e89e4201d0b1685c4da8c4d5dc3e676",
    "title": "静化堂",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "修檐䡾䡾背成阴，行尽松篁一径深。",
      "好鸟自飞还自下，白云无事亦无心。",
      "客来但饮平阳酒，衙退常携靖节琴。",
      "世路人情方扰扰，一游须抵万黄金。"
    ]
  },
  {
    "id": "2e89e4201d0b1685532a10c462c9d0bd",
    "title": "仁风厅",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "凛凛风生寄此堂，尘埃消尽兴何长。",
      "朱丝鼓舞逢千载，白羽吹扬慰一方。",
      "已散浮云沧海上，更飞霖雨泰山傍。",
      "谁知万物心焦日，独对松筠四座凉。"
    ]
  },
  {
    "id": "2e89e4201d0b16858194538c26f8ba99",
    "title": "阅武堂下新渠",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "方渠新凿北林开，流水遥经画阁来。",
      "洗耳厌闻夸势利，濯缨羞去傍尘埃。",
      "不忧待月乾诗笔，已欲看华泛酒杯。",
      "却忆虎溪桥上过，夜凉临砌尚徘徊。"
    ]
  },
  {
    "id": "2e89e4201d0b168500554ebf059a37a0",
    "title": "凝香斋",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "每觉西斋景最幽，不知官是古诸侯。",
      "一尊风月身无事，千里耕桑岁有秋。",
      "云水醒心鸣好鸟，玉沙清耳漱寒流。",
      "沉烟细细临黄卷，疑在香炉最上头。"
    ]
  },
  {
    "id": "2e89e4201d0b16859ca2729f4567c904",
    "title": "北渚亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "四楹虚彻地无邻，断送孤高与使君。",
      "午夜坐临沧海日，半天吟看泰山云。",
      "青徐气接川原秀，常碣风连草木薰。",
      "莫笑一樽留恋久，下阶尘土便纷纷。"
    ]
  },
  {
    "id": "2e89e4201d0b1685b4487ba5a4928d89",
    "title": "次道子中书问归期",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "窃食东州岁未期，蓬莱人问几时归。",
      "凭阑到处临清泚，开阁终朝对翠微。",
      "两印每闲军市静，双旌多偃送迎稀。",
      "一枝数粒身安稳，不羡云鹏九万飞。"
    ]
  },
  {
    "id": "2e89e4201d0b1685901e3bd25982bc29",
    "title": "寄顾子敦",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "清旷亭边雁欲回，南湖分浪入城来。",
      "空山过腊犹藏雪，野岸先春已放梅。",
      "三径未归聊自适，一尊寻胜每同开。",
      "如今试想长松下，玉麈高谈岂易陪？"
    ]
  },
  {
    "id": "2e89e4201d0b1685a37d9f08238ca133",
    "title": "西湖纳凉",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "问吾何处避炎蒸，十顷西湖照眼明。",
      "鱼戏一篙新浪满，鸟啼千步绿阴成。",
      "虹腰隐隐松桥出，鹢首峨峨画舫行。",
      "最喜晚凉风月好，紫荷香里听泉声。"
    ]
  },
  {
    "id": "2e89e4201d0b1685c4b329ea4bc570b1",
    "title": "喜雨",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "偶徇一官偷禄计，便怀千里长人忧。",
      "桑间举箔蚕初茧，陇上挥镰麦已秋。",
      "更喜风雷生北极，顿驱云雨出灵湫。",
      "从今菽粟非虚祷，会见瓯窭果满篝。"
    ]
  },
  {
    "id": "2e89e4201d0b1685eeb61d6b60143c6f",
    "title": "到郡一年",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "薄材何幸拥朱轩，窃食东州已一年。",
      "陇上雨馀看麦秀，桑间日永问蚕眠。",
      "官名虽冗身无累，心事长闲地自偏。",
      "只恐再期官满去，每来湖岸合留连。"
    ]
  },
  {
    "id": "2e89e4201d0b168538d682d46d709af5",
    "title": "孔教授张法曹以曾论荐特示长笺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "绿发朱颜两少年，出伦清誉每相先。",
      "壁中字为时人考，圯上书从老父传。",
      "泮水笑谈邀法饮，高斋闲燕属佳篇。",
      "衰翁厚幸怀双璧，更起狂心慕荐贤。"
    ]
  },
  {
    "id": "2e89e4201d0b16855ddde93ff1d94193",
    "title": "酬强几圣",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "俯仰林泉绕舍清，经年闲卧济南城。",
      "山田雨足心无事，水榭华开眼更明。",
      "新霁烟云飞观出，晚凉歌吹画桥横。",
      "寄声裴令樽前客，只欠高谈一座倾。"
    ]
  },
  {
    "id": "2e89e4201d0b16854dcbdaffc8c5d51d",
    "title": "人情",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "人情当面蔽山丘，谁可论心向白头。",
      "天禄阁非真学士，玉麟符是假诸侯。",
      "诗书落落成孤论，耕钓依依忆旧游。",
      "早晚抽簪江海去，笑将风月上扁舟。"
    ]
  },
  {
    "id": "2e89e4201d0b16855a7eb735f5d1d455",
    "title": "寄王乐道",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "荆州南走困尘埃，应喜文章意自开。",
      "明世正逢多事日，要涂须用出伦材。",
      "不回霜雪天应惜，未得风云众忍摧。",
      "若向沙头吊杜甫，近诗悬望自书来。"
    ]
  },
  {
    "id": "2e89e4201d0b16855f0fd40751531d5c",
    "title": "戏书",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "集贤自笑文章少，为郡谁言乐事多。",
      "报答书题亲笔砚，逢迎使客听笙歌。",
      "一心了了无人语，两鬓萧萧奈老何。",
      "还有不随流俗处，秋毫无累损天和。"
    ]
  },
  {
    "id": "2e89e4201d0b1685817f3ef3c4f6b8bc",
    "title": "赠张济",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "忆初兰渚访沉沦，一亩萧然里舍贫。",
      "节行久穷弥好古，文章垂老更惊人。",
      "诗书就我论新意，冠剑投谁拂旧尘。",
      "山驿荒凉烦枉道，一觞相属莫嫌频。"
    ]
  },
  {
    "id": "2e89e4201d0b16857db7c447d5501b50",
    "title": "送赵资政",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "镇抚西南众望倾，玉书天上辍持衡。",
      "春风不觉岷山远，和气还从锦水生。",
      "学舍却寻馀教在，棠郊应喜旧阴成。",
      "归来促召调炉冶，莫为儿童竹马迎。"
    ]
  },
  {
    "id": "2e89e4201d0b1685c4cd3fd77974e4fa",
    "title": "趵突泉",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一派遥从玉水分，暗来都洒历山尘。",
      "滋荣冬茹温常早，润泽春茶味更真。",
      "已觉路傍行似鉴，最怜沙际涌如轮。",
      "曾成齐鲁封疆会，况托娥英诧世人。"
    ]
  },
  {
    "id": "2e89e4201d0b1685152a8d0f5ae57603",
    "title": "金线泉",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "玉甃常浮灏气鲜，金丝不定路南泉。",
      "云依美藻争成缕，月照寒漪巧上弦。",
      "已绕渚花红灼灼，更萦沙竹翠娟娟。",
      "无风到底尘埃尽，界破冰绡一片天。"
    ]
  },
  {
    "id": "2e89e4201d0b1685e9daf4b923cf1aa4",
    "title": "北池小会",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "笑语从容酒慢巡，笙歌随赏北池春。",
      "波间镂槛花迷眼，沙际朱桥柳拂人。",
      "金缕暗移泉溜急，银簧相合鸟声新。",
      "幸时无事须行乐，物外乾坤一点尘。"
    ]
  },
  {
    "id": "2e89e4201d0b16859025faac11f031ff",
    "title": "送韩廷评",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "谢庭冠盖旧追寻，僻郡相从喜更深。",
      "进道由来轻拱璧，传经知不羡籯金。",
      "骐骝要试风沙远，竹柏须忘霰雪侵。",
      "别后壮怀应努力，白头倾耳听徽音。"
    ]
  },
  {
    "id": "2e89e4201d0b16852951f11f6ca84baf",
    "title": "寄孙莘老湖州墨妙亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "隆名盛位知难久，壮字丰碑亦易亡。",
      "枣木已非真篆刻，色丝空喜好文章。",
      "岘山汉水成虚掷，大厦深檐且秘藏。",
      "好事今推霅溪守，故开新馆集琳琅。"
    ]
  },
  {
    "id": "2e89e4201d0b1685b980e76f26dd56bb",
    "title": "鹊山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一峰孤起势崔嵬，秀色挼蓝入酒杯。",
      "灵药已从清露得，平湖长泛宿云回。",
      "翰林明月舟中过，司马虚亭竹外开。",
      "我亦退公思蜡屐，会看归路送人来。"
    ]
  },
  {
    "id": "2e89e4201d0b168515d3b6c90a447e8f",
    "title": "华不注山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "虎牙千仞立巉巉，峻拔遥临济水南。",
      "翠岭嫩岚晴可掇，金舆陈迹久谁探。",
      "高标特起青云近，壮士三周战气酣。",
      "丑父遗忠无处问，空馀一掬野泉甘。"
    ]
  },
  {
    "id": "2e89e4201d0b16854900077867973634",
    "title": "灵岩寺兼简重元长老二刘居士",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "法定禅房临峭谷，辟支灵塔冠层峦。",
      "轩窗势耸云林合，钟磬声高鸟道盘。",
      "白鹤已飞泉自涌，青龙无迹洞常寒。",
      "更闻雷远相从乐，世道嚣尘岂可干？"
    ]
  },
  {
    "id": "2e89e4201d0b1685825a7cbadd3b77b9",
    "title": "和孔平仲",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "园池方喜共追寻，正是槐榆夹路阴。",
      "双烛纵谈樽酒绿，一枰销日纸窗深。",
      "波涛万字惊人笔，尘土千钟异俗心。",
      "佳句从来知寡和，愧将沙砾报黄金。"
    ]
  },
  {
    "id": "2e89e4201d0b168544258210b42ff719",
    "title": "郡楼",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "满眼青山更上楼，偶携闲客此闲游。",
      "飞花不尽随风起，野水无边带雨流。",
      "怀旧有情惟社燕，忘机相得更沙鸥。",
      "黄金驷马皆尘土，莫诉当欢酒百瓯。"
    ]
  },
  {
    "id": "2e89e4201d0b16855fa15830c9700d65",
    "title": "郓州新堂",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "百尺丰堂汶水滨，鲁侯清燕此逡巡。",
      "溪寒素砾偏宜月，壁莹黄金不受尘。",
      "引客笙歌行处是，赏心花木四时新。",
      "未应久作林泉主，天子今思旧学臣。"
    ]
  },
  {
    "id": "2e89e4201d0b1685fc9413736074e5ad",
    "title": "庭桧呈蒋颖叔",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "樛枝高下秀森森，曾寄名卿异俗心。",
      "草舍一时成往事，松身千尺见新阴。",
      "声清不受笙竽杂，气劲能遗霰雪侵。",
      "汉节从来纵真赏，谢庭兰玉载芳音。"
    ]
  },
  {
    "id": "2e89e4201d0b1685e107fb0a960b0c76",
    "title": "甘露寺多景楼",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "欲收嘉景此楼中，徙倚阑干四望通。",
      "云乱水光浮紫翠，天含山气入青红。",
      "一川钟呗淮南月，万里帆樯海外风。",
      "老去衣衿尘土在，只将心目羡冥鸿。"
    ]
  },
  {
    "id": "2e89e4201d0b168551545a33813c7f14",
    "title": "孙少述示近诗兼仰高致",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "大句闳篇久擅场，一函初得胜琳琅。",
      "少陵雅健材孤出，彭泽清闲兴最长。",
      "世外麒麟谁可系？",
      "云中鸿雁本高翔。",
      "白头多病襄阳守，展卷临风欲自强。"
    ]
  },
  {
    "id": "2e89e4201d0b16853ce432d15064a81f",
    "title": "金山寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "尘外岧峣鹫岭宫，架虚排险出青红。",
      "林光巧转沧波上，海色遥涵白日东。",
      "夜静神龙听咒食，秋深苍鹘起抟风。",
      "连荆控蜀长江水，尽在回廊顾盼中。"
    ]
  },
  {
    "id": "2e89e4201d0b1685df5c465d8fd700be",
    "title": "水西亭书事",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一番雨熟林间杏，四面风开水上花。",
      "岸尽龙鳞盘翠筱，溪深鳌背露晴沙。",
      "陇头刈麦催行馌，桑下缫丝急转车。",
      "总是白头官长事，莫嫌粗俗向人夸。"
    ]
  },
  {
    "id": "2e89e4201d0b1685e227164b8dbb8c92",
    "title": "彭城道中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "百步洪声潦退初，白沙新岸凑舟车。",
      "一时屠钓英雄尽，千载河山战伐馀。",
      "楚汉旧歌流俚耳，韩彭遗壁冠荒墟。",
      "可怜马上纵横略，只在邳桥一卷书。"
    ]
  },
  {
    "id": "2e89e4201d0b16859de3ce3ce39410d6",
    "title": "送程殿丞还朝",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "如云青发拥朝簪，佳誉喧喧动士林。",
      "自重肯悲三献玉，不欺常慎四知金。",
      "芝兰秀出清门盛，鸿鹭翻飞紫殿深。",
      "别后斋中挂尘榻，更将梁甫向谁吟？"
    ]
  },
  {
    "id": "2e89e4201d0b16857667b24fa1ff2f18",
    "title": "送高秘丞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "簿书壅处精神健，风俗浇时质性淳。",
      "公退种花常满县，政成驯雉不惊人。",
      "指麾细柳通河外，歌咏《甘棠》付汉滨。",
      "惆怅不能留自助，谩将樽酒驻车轮。"
    ]
  },
  {
    "id": "2e89e4201d0b16853a9e36f55d5a66a3",
    "title": "康定军使高秘丞自襄阳司农寺勾业寺丞自光化相继迁拜签判程殿丞受代还朝预有惜别之意辄书长句奉呈",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "千里分符汉上城，为僚方喜得时英。",
      "已无楚泽行吟意，便有南阳坐啸名。",
      "骥力用来精爽紧，鹓行归去羽翰轻。",
      "须知别后狂山简，梦寐清谈鄙吝生。"
    ]
  },
  {
    "id": "2e89e4201d0b16854337522334ea9c3f",
    "title": "雨中王驾部席上",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "鸠呼连日始成阴，薄雨聊宽望岁心。",
      "浴雁野塘新浪细，藏鸦宫柳嫩条深。",
      "春寒巧放花迟发，人老嗟辞酒满斟。",
      "英隽并游知最幸，名园偷暇更追寻。"
    ]
  },
  {
    "id": "2e89e4201d0b168582c81109c1c7a9a1",
    "title": "赠张伯常之郢见过因话荆楚故事仍贶佳什",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一见心亲十载前，相望南北久茫然。",
      "喜倾白发论文酒，重访清江下濑船。",
      "志大肯同悲抱璞，识高宁许笑求田。",
      "已窥品藻传荆楚，更味阳春白雪篇。"
    ]
  },
  {
    "id": "2e89e4201d0b16852b688b2445df1da8",
    "title": "伯常少留别业寄诗索酒因以奉报",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "未拥双驺谒汉庭，暂留车马憩林坰。",
      "多情置驿邀佳客，好事磨铅勘旧经。",
      "芳草连门三径远，朝云临幌数峰青。",
      "春醪有禁无繇寄，谁为江潭访独醒？"
    ]
  },
  {
    "id": "2e89e4201d0b1685435c141c412a8712",
    "title": "赠黄降自宜城赴官许昌",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "所学从谁得最完，豫章新出已难攀。",
      "不摇声利心能定，欲正哇淫手自删。",
      "颍水珠玑来席上，鄢城桃李在人间。",
      "高斋挂榻骊歌后，坐守尘编少往还。"
    ]
  },
  {
    "id": "2e89e4201d0b1685416e3867f51c54aa",
    "title": "招泽甫竹亭闲话",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "偶归塞马应何定，粒食鹪鹩颇自安。",
      "云压楚山春后雪，风吹襄水坐来寒。",
      "诗豪已分材难强，酒圣还谙量未宽。",
      "赖有佳宾堪下榻，且将清话对檀栾。"
    ]
  },
  {
    "id": "2e89e4201d0b16854e45e0c2466f2a18",
    "title": "送陈世修",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "沙渚鸿飞入楚云，远林樵爨宿烟昏。",
      "娟娟野菊经秋淡，漠漠沧江带雨浑。",
      "归路赏心应驻节，客亭离思暂开樽。",
      "莫嗟问俗淹翔久，从此频繁不次恩。"
    ]
  },
  {
    "id": "2e89e4201d0b16853584e89c3e2e67b3",
    "title": "和张伯常自郢中将及敝境先寄长句",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "拔薤威名高外服，握兰风力冠中台。",
      "好音忽有双鱼至，喜气遥知五马来。",
      "梨颗玉腴含雨重，菊房金粉傍寒开。",
      "池边且欲留同醉，思拙难酬白雪才。"
    ]
  },
  {
    "id": "2e89e4201d0b1685d45645a57c91a365",
    "title": "和张伯常岘山亭晚起元韵",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "挥手红尘意浩然，夙兴招客与扳联。",
      "烟云秀发春前地，草木清含雪后天。",
      "已卜耕桑临富水，暂抛鱼鸟去伊川。",
      "更追羊杜经行乐，况有风骚是谪仙。"
    ]
  },
  {
    "id": "2e89e4201d0b168504a782bb349b3b15",
    "title": "岘山亭置酒",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "石磴萦回入杳冥，筠松高下簇虚亭。",
      "春归野路梅争白，雪尽沙田麦正青。",
      "马窟飞云临画栋，凤林斜日照疏棂。",
      "长年酒量殊山简，却上篮舆恨独醒。"
    ]
  },
  {
    "id": "2e89e4201d0b1685c746fec8e6d55caf",
    "title": "酬吴仲庶龙图暮春感怀",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "琐闱延阁腹心臣，籍甚声华动缙绅。",
      "药石言行天下雨，裤襦恩达国中春。",
      "召南去后馀思在，纶氏归来壮志新。",
      "莫为流年嗟白发，济时须仗老成人。"
    ]
  },
  {
    "id": "2e89e4201d0b1685594db45f9c95e4c9",
    "title": "陈君式恭轩",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "不要墙头俗眼看，故开苍藓种檀栾。",
      "虚心得处从天性，劲节知来在岁寒。",
      "叶养风烟夸酒美，枝留冰雪送歌残。",
      "名郎感慕同桑梓，手植依然一亩宽。"
    ]
  },
  {
    "id": "2e89e4201d0b1685fd1a98e05894462c",
    "title": "韩魏公挽歌词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "堂堂风骨气如春，衮服貂冠社稷臣。",
      "天上立谈迎白日，握中随物转洪钧。",
      "忽骑箕尾精灵远，长誓山河宠数新。",
      "万里耕桑无一事，三朝功德在生民。"
    ]
  },
  {
    "id": "2e89e4201d0b1685fd1a98e0891343dd",
    "title": "韩魏公挽歌词二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "锱铢赤舄无骄志，咳唾黄金有古风。",
      "覆冒荒遐知大度，委蛇艰急见孤忠。",
      "谋谟邴魏丹青力，拥立昭宣柱石功。",
      "御笔新诗在新陇，哀荣谁得似初终？"
    ]
  },
  {
    "id": "2e89e4201d0b1685fc07d9f2c9799423",
    "title": "僧正倚大师庵居",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "兰裓方袍振锡回，结茅萧寺远尘埃。",
      "五峰日破朝云出，三谷花浮涧水来。",
      "风散异香禅榻静，鸟窥清呗法筵开。",
      "因过旧国枌榆地，松麈高谈喜暂陪。"
    ]
  },
  {
    "id": "2e89e4201d0b168506e3d735e219439a",
    "title": "以白山茶寄吴仲庶见贶佳篇依韵和酬",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "山茶纯白是天真，筠笼封题摘尚新。",
      "秀色未饶三谷雪，清香先得五峰春。",
      "琼花散漫情终荡，玉蕊萧条迹更尘。",
      "远寄一枝随驿使，欲分芳种恨无因。"
    ]
  },
  {
    "id": "2e89e4201d0b1685ec2c31e2bfcb5838",
    "title": "酬江西运使蒋颖叔",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "收科同日曳华裾，砉划惊闻刃有馀。",
      "骢马已腾双阙路，木牛还实太仓储。",
      "多歧易感千名别，置袖空荣一纸书。",
      "欲佩左符瓯越去，更从南斗望单车。"
    ]
  },
  {
    "id": "2e89e4201d0b16852d57ad6fe02c2a4a",
    "title": "寄留交代元子发",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "青云宝构虽同直，白发鱼符各未归。",
      "倚玉讵应公论许，续貂还恐邑人非。",
      "莫辞海畔留连久，须惜天涯故旧稀。",
      "预想明年双节召，九霄鹏翼看横飞。"
    ]
  },
  {
    "id": "2e89e4201d0b16854481ac908ed13050",
    "title": "游东山示客",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "虞寄庵馀藓径通，满山台殿出青红。",
      "难逢堆案文书少，偶见凭栏笑语同。",
      "梅粉巧含溪上雪，柳黄微破日边风。",
      "从今准拟频行乐，日伴樽前白发翁。"
    ]
  },
  {
    "id": "2e89e4201d0b1685932b18ab6d554b55",
    "title": "刁景纯挽歌词二章",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "史观郎闱得谢归，桓桓筋力未全衰。",
      "园林笑傲笙歌拥，山水追寻几杖随。",
      "尺牍百封虚有意，文章十帙更传谁？",
      "余花自出藏春坞，一点青灯照穗帷。"
    ]
  },
  {
    "id": "2e89e4201d0b1685932b18abf712d93c",
    "title": "刁景纯挽歌词二章",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "八十登高步更轻，殷勤爱客是平生。",
      "能临缓急敦风谊，不向炎凉逐世情。",
      "北岳云烟思抗志，东门冠盖羡遗荣。",
      "可怜昨日壶觞地，呜咽唯闻薤露声。"
    ]
  },
  {
    "id": "2e89e4201d0b1685b6e7740f7249dd58",
    "title": "大乘寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "行春门外是东山，篮舆宁辞数往还。",
      "溪上鹿随人去远，洞中花照水长闲。",
      "楼台势出尘埃外，钟磬声来缥缈间。",
      "自笑粗官偷暇日，暂携妻子一开颜。"
    ]
  },
  {
    "id": "2e89e4201d0b16850669e83e78ad642a",
    "title": "圣泉寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "笑问并儿一举鞭，亦逢佳景暂留连。",
      "青冥日抱山腰阁，碧野云含石眼泉。",
      "蹑屐路通林北寺，落帆门系海东船。",
      "闽王旧事今何在？",
      "惟有村村供佛田。"
    ]
  },
  {
    "id": "2e89e4201d0b1685ab74038b5a69d427",
    "title": "升山灵岩寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "修竹长松十里阴，任敦烧药洞门深。",
      "独窥金版惊人语，能到青霞出世心。",
      "鸡犬亦随云外去，蓬瀛何必海中寻。",
      "丹楼碧阁唐朝寺，钟呗香花满旧林。"
    ]
  },
  {
    "id": "2e89e4201d0b1685d4ebc7d6bc43e346",
    "title": "凤池寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "经年闻说凤池山，蜡屐方偷半日闲。",
      "笑语客随朱阁上，醉醒身在白云间。",
      "溪桥野水清犹急，海岸轻寒去却还。",
      "为郡天涯亦潇洒，莫嗟流落鬓毛斑。"
    ]
  },
  {
    "id": "2e89e4201d0b16854d5e3510e6c552e1",
    "title": "上元",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "金鞍驰骋属儿曹，夜半喧阗意气豪。",
      "明月满街流水远，华灯入望众星高。",
      "风吹玉漏穿花急，人近朱阑送目劳。",
      "自笑低心逐年少，只寻前事撚霜毛。"
    ]
  },
  {
    "id": "2e89e4201d0b16858dd9222c7e02f96e",
    "title": "元沙院",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "升山南下一峰高，上尽层轩未厌劳。",
      "际海烟云常惨淡，大寒松竹更萧骚。",
      "经台日永销香篆，谈席风生落麈毛。",
      "我亦有心从自得，琉璃瓶水照秋毫。"
    ]
  },
  {
    "id": "2e89e4201d0b16857ee2ca9aff2569b1",
    "title": "酬柳国博",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "行止恂恂众所褒，东南佳誉映时髦。",
      "洞无畦畛心常坦，凛若冰霜节最高。",
      "朱绂少留居客左，白头难敌是诗豪。",
      "须知别后山城守，怅望归艎送目劳。"
    ]
  },
  {
    "id": "2e89e4201d0b1685e22dda310ef1ce80",
    "title": "厚卿子中使高丽",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "并使时推出众材，异方迎拜六城开。",
      "宣风直到东西部，仗节遥临大小梅。",
      "沧海路从三岛去，玉山人到二星回。",
      "黄金白氎饶君用，铜器应馀寄我来。"
    ]
  },
  {
    "id": "2e89e4201d0b16855898f87e1bd746f0",
    "title": "王虞部惠佳篇叙述昔与湘潭亡弟游从仍以亡弟旧诗见示",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "薄宦红尘常拂面，早衰黄发已盈颠。",
      "棣华零落曾谁语？",
      "鸿羽萧条只自怜。",
      "已矣空闻怀旧赋，泫然犹获济江篇。",
      "殷勤慰我如君少，更悟之他友最贤。"
    ]
  },
  {
    "id": "2e89e4201d0b168595a6723c1bc97f96",
    "title": "和孙少述侯职方同燕席",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "两翁头白喜追陪，好事铃斋燕席开。",
      "腊在未消盈尺雪，春归先放一枝梅。",
      "况无庭下书投缿，更尽筵中酒满杯。",
      "周召二南皆绝唱，抑扬赓和愧非材。"
    ]
  },
  {
    "id": "2e89e4201d0b16856260c51bcd651101",
    "title": "寄赵宫保",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "铜扉得谢从今日，玉铉辞荣已十年。",
      "素节谠言留简册，高情清兴入林泉。",
      "海边爱日疲人恋，剑外仁风故老传。",
      "门外最应潇洒客，喜公平地作神仙。"
    ]
  },
  {
    "id": "2e89e4201d0b16852c9af38254e72469",
    "title": "和酬赵宫保致政言怀二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "谠论危言望素隆，独于声利性偏慵。",
      "龙楼调护官虽宠，鸠杖跻攀兴已浓。",
      "不变松篁心转劲，无边江海量兼容。",
      "磻溪纵老宁闲得，会为苍生起更重。"
    ]
  },
  {
    "id": "2e89e4201d0b16852c9af382d1347229",
    "title": "和酬赵宫保致政言怀二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "爱国忧民有古风，米盐亲省尚嫌慵。",
      "衮衣天上归何晚，霖雨人间望正浓。",
      "三少官仪虽赫赫，五湖心事肯容容。",
      "角巾藜杖经行处，知在云山第几重？"
    ]
  },
  {
    "id": "2e89e4201d0b16858b28aeda2a5d4cd6",
    "title": "送元厚之资政致仕归苏州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "笑指家园是五湖，画船东下载图书。",
      "收功玉铉丹青后，得老铜楼羽翼初。",
      "醒醉放怀从野服，登临乘兴属安车。",
      "都门饮饯光华盛，不独当年有二疏。"
    ]
  },
  {
    "id": "2e89e4201d0b1685875ab9fe0c1043f9",
    "title": "寿圣院昌山主静轩",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一峰潇洒背成阴，碧瓦新堂地布金。",
      "花落禅衣松砌冷，日临经帙纸窗深。",
      "幽栖鸟得林中乐，燕坐人存世外心。",
      "应似白莲香火社，不妨篮舆客追寻。"
    ]
  },
  {
    "id": "2e89e4201d0b1685cbe1ea3ae78bb97b",
    "title": "送关彦远赴河北",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "子明高谊众人知，苗裔清材世所推。",
      "诗作士林夸刻烛，赋成天路喜同时。",
      "岂当白首淹风力，自合青云纵羽仪。",
      "北部经营应不久，玉阶朝夕是归期。"
    ]
  },
  {
    "id": "2e89e4201d0b1685a2069a5e5b66b0db",
    "title": "正月十一日迎驾呈诸同舍",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "锦袍周卫一番新，警跸朝严下紫宸。",
      "俗眼望来犹眩日，天颜回处自生春。",
      "行齐鹓鹭常随仗，步稳骅骝不起尘。",
      "归路青云喧鼓吹，乐游从此属都人。"
    ]
  },
  {
    "id": "2e89e4201d0b168514f76d1776f244af",
    "title": "和御制上元观灯",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "翠幰霓旌夹露台，夜凉宫扇月中开。",
      "龙衔烛抱金门出，鳌负山趋玉座来。",
      "砀极戏添夷客喜，柏梁篇较从臣材。",
      "共知天意同民乐，愿奏君王万寿杯。"
    ]
  },
  {
    "id": "2e89e4201d0b1685952a01d63221d245",
    "title": "和史馆相公上元观灯",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "九衢仙仗豫游归，宝烛星繁换夕晖。",
      "传盏未斜清禁月，散花还拂侍臣衣。",
      "天香暗度金虬暖，宫扇双开彩凤飞。",
      "法曲世人听未足，却迎朱辇下端闱。"
    ]
  },
  {
    "id": "2e89e4201d0b1685107849fdff019a53",
    "title": "集贤殿春燕呈诸同舍",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "御炉风细麝烟浮，法乐声和酒味柔。",
      "冠剑九重霄汉路，莺花三月帝王州。",
      "垂廊四合盘龙幕，当殿双高彩凤楼。",
      "归去人人夸雨露，总含欢意跃骅骝。"
    ]
  },
  {
    "id": "2e89e4201d0b168529079fb927a410c6",
    "title": "上巳日瑞圣园锡燕呈诸同舍",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "北上郊原一据鞭，华林清集缀儒冠。",
      "方塘渰渰春先渌，密竹娟娟午更寒。",
      "流渚酒浮金凿落，照庭花并玉阑干。",
      "君恩倍觉丘山重，长日从容笑语欢。"
    ]
  },
  {
    "id": "2e89e4201d0b1685ad5ffedaeb44ba3a",
    "title": "池上即席送况之赴宣城",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "池上红深绿浅时，春风荡漾水逶迤。",
      "南州鼓舞归慈惠，东观壶觞惜别离。",
      "远岫烟云供醉眼，双溪鱼鸟付新诗。",
      "陵阳岂是迟留地，趣驾追锋自有期。"
    ]
  },
  {
    "id": "2e89e4201d0b16855ac47c55fedeac34",
    "title": "寄题饶君茂才葆光庵",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "适意藜羹与布裘，结庐人境地还幽。",
      "清谈汝水孤猿夜，爽气麻源一叶秋。",
      "应有风骚归健笔，可无尊酒付扁舟。",
      "因君更起家园兴，梦寐思从几杖游。"
    ]
  },
  {
    "id": "2e89e4201d0b16853c2945caf8cab12f",
    "title": "朝退即事呈大尹正仲龙图",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "六街尘断早凉生，细葛含风体更清。",
      "官府吏闲时乐易，市廛人喜政和平。",
      "挥金蔌蔌宫槐蕊，鸣玉淙淙御水声。",
      "观阙渐迎初日上，马头还傍绿阴行。"
    ]
  },
  {
    "id": "2e89e4201d0b1685f30f53502e74269c",
    "title": "与舍弟别舟岸间相望感叹成咏",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "涕泪昨辞亲，酸心今别子。",
      "舟陆空相望，掺袂即千里。"
    ]
  },
  {
    "id": "2e89e4201d0b1685cca2ea29c3ee3b2e",
    "title": "少年",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "不复论心与少年，世间情伪久茫然。",
      "朱门如市方招客，独守残经自可怜。"
    ]
  },
  {
    "id": "2e89e4201d0b168546d28385ad9f9626",
    "title": "杜鹃",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "杜鹃花上杜鹃啼，自有归心似见机。",
      "人各有求难意合，何须勤苦劝人归。"
    ]
  },
  {
    "id": "2e89e4201d0b168514624e754dad7cf3",
    "title": "将行陪贰车观灯",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "行歌红粉满城欢，犹作常时五马看。",
      "忽忆使君身是客，一时挥泪逐金鞍。"
    ]
  },
  {
    "id": "2e89e4201d0b16857c5e9d31df05daef",
    "title": "赴齐州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "淮南蒙召鬓毛斑，乞得东秦慰病颜。",
      "晓整轻鞍汶阳北，却冲微雨看青山。"
    ]
  },
  {
    "id": "2e89e4201d0b168508650644190334c0",
    "title": "恩藏主送古梅求诗",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "折得前村雪里枝，殷勤来聘老夫诗。",
      "请公静看横斜影，便是当年一字师。"
    ]
  },
  {
    "id": "2e89e4201d0b168591f58ea7d7ae52f5",
    "title": "千丈岩瀑布",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "玉虬垂处雪花翻，四季雷声六月寒。",
      "凭槛未穷千丈势，请从岩下举头看。"
    ]
  },
  {
    "id": "2e89e4201d0b1685b204988331d4f187",
    "title": "疏山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一见云山病眼清，野僧勤动水边迎。",
      "苍松翠竹东南道，乱石峰前踏月行。"
    ]
  },
  {
    "id": "2e89e4201d0b168562948d2915d32c52",
    "title": "奉和滁州九咏九首并序其三归云洞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "洞远人言接沧海，洞幽晴始见莓苔。",
      "天下颙颙望霖雨，岂知云入此中来。"
    ]
  },
  {
    "id": "2e89e4201d0b168562948d29d0d6ecd3",
    "title": "奉和滁州九咏九首并序其三归云洞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "野草山花夹乱流，桥边旌旆影悠悠。",
      "即应要地无人见，可忍开时不出游？"
    ]
  },
  {
    "id": "2e89e4201d0b168562948d2992994068",
    "title": "奉和滁州九咏九首并序其三归云洞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "山亭尝自绝浮埃，山路辉光五马来。",
      "春满人间不知主，谁言炉冶此中开？"
    ]
  },
  {
    "id": "2e89e4201d0b168562948d2985db9e2d",
    "title": "奉和滁州九咏九首并序其三归云洞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "琅琊石泉清照人，里无泥沙表无尘。",
      "风翻日炙夏潦尽，古练一匹常奫沦。"
    ]
  },
  {
    "id": "2e89e4201d0b168562948d292fdcf67e",
    "title": "奉和滁州九咏九首并序其三归云洞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "石屏不见刀斧痕，石下初谁得行径？",
      "千骑来时停管弦，月明更觉山中静。"
    ]
  },
  {
    "id": "2e89e4201d0b168562948d29df73c27a",
    "title": "奉和滁州九咏九首并序其三归云洞",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "七言老意苍松蟠，百金古字青霞镌。",
      "儒林孟子先生是，墨者夷之后代传。"
    ]
  },
  {
    "id": "2e89e4201d0b1685d60f545771b92a2d",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "来时秋不见桃花，空树寒泉泻石涯。",
      "争得时人见鸾凤，不教身去忆烟霞。"
    ]
  },
  {
    "id": "2e89e4201d0b1685d60f5457f2c23314",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "树杪苍崖路屈盘，半崖亭榭午犹寒。",
      "平时举眼看山处，到此凭栏直下看。"
    ]
  },
  {
    "id": "2e89e4201d0b1685d60f5457a298a202",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "碑文老势信可爱，碑意少缺谁能镌？",
      "已推心胆破奸宄，安用笔墨传神仙？"
    ]
  },
  {
    "id": "2e89e4201d0b1685d60f5457206bcef8",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "神仙恍惚不可明，空有池莲变红碧。",
      "清香冷落秋风前，似被麻姑妒颜色。"
    ]
  },
  {
    "id": "2e89e4201d0b1685d60f54570e9b6f33",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "行尽坛前石崖路，忽见一曲清冷泉。",
      "酒行到我不辞醉，安用了了分愚贤？"
    ]
  },
  {
    "id": "2e89e4201d0b1685d60f5457b96eb4af",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "古杉苍苍横斗文，其干十围阴蔽野。",
      "应到夜深山月来，林色天光迷上下。"
    ]
  },
  {
    "id": "2e89e4201d0b1685d60f545731dd7f73",
    "title": "游麻姑山九首其二桃花源",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "飞泉一支天上来，寒影沉沉泻龙穴。",
      "山灵欲以怪动人，山路先冬积霜雪。"
    ]
  },
  {
    "id": "2e89e4201d0b1685ccbabcf1da99236d",
    "title": "赠弹琴者",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "至音淡薄谁曾赏，古意飘零自可怜。",
      "不似秦筝能合意，满堂倾耳十三弦。"
    ]
  },
  {
    "id": "2e89e4201d0b1685f46b602409b0b2e2",
    "title": "孔明",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "称吴称魏已纷纷，渭水西边独汉臣。",
      "平日将军不三顾，寻常田里带经人。"
    ]
  },
  {
    "id": "2e89e4201d0b168546a64d6e89e503dc",
    "title": "会稽绝句三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "花开日日去看花，迟日犹嫌影易斜。",
      "莫问会稽山外事，但将歌管醉流霞。"
    ]
  },
  {
    "id": "2e89e4201d0b168546a64d6eba1f1cdc",
    "title": "会稽绝句三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "花开日日插花归，酒盏歌喉处处随。",
      "不是心闲无此乐，莫教门外俗人知。"
    ]
  },
  {
    "id": "2e89e4201d0b168546a64d6e3236e3a2",
    "title": "会稽绝句三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "年年谷雨愁春晚，况是江湖两鬓华。",
      "欲载一樽乘兴去，不知何处有残花。"
    ]
  },
  {
    "id": "2e89e4201d0b1685f74cfb37f75ed312",
    "title": "馀杭久旱赵悦道入境之夕四郊雨足二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "连章天上乞身闲，笑入吴船拥节还。",
      "一夜风雷驱旱魃，始知霖雨出人间。"
    ]
  },
  {
    "id": "2e89e4201d0b1685f74cfb37749994df",
    "title": "馀杭久旱赵悦道入境之夕四郊雨足二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "旌旗东下路尘开，六月风云席上回。",
      "正恐一方人暍死，直将霖雨过江来。"
    ]
  },
  {
    "id": "2e89e4201d0b168538add23f022254cf",
    "title": "忆越中梅",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "浣沙亭北小山梅，兰渚移来手自栽。",
      "今日旧林冰雪地，冷香幽艳向谁开？"
    ]
  },
  {
    "id": "2e89e4201d0b1685db8495555fd0722c",
    "title": "席上",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "市井萧条烟火微，两衙散后雪深时。",
      "若无一曲传金盏，争奈衰翁两鬓丝。"
    ]
  },
  {
    "id": "2e89e4201d0b16856ffcd08f959c58bd",
    "title": "芙蓉桥",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "雁翅横连杜若洲，碧阑干影在中流。",
      "蓬莱日日游人到，谁道仙风解引舟？"
    ]
  },
  {
    "id": "2e89e4201d0b1685afc8fdc23945df2d",
    "title": "百花台",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "烟波与客同樽酒，风月全家上采舟。",
      "莫问台前花远近，试看何似武陵游。"
    ]
  },
  {
    "id": "2e89e4201d0b1685b4b40cbb6374f8d0",
    "title": "霿凇",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "园林初日静无风，霿凇开花处处同。",
      "记得集英深殿里，舞人齐插玉笼𩭤。"
    ]
  },
  {
    "id": "2e89e4201d0b168508cd89ae210587ba",
    "title": "正月六日雪霁",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "雪消山水见精神，满眼东风送早春。",
      "明日杏园应烂熳，便须期约看花人。"
    ]
  },
  {
    "id": "2e89e4201d0b16858ede3a9865908b26",
    "title": "夜出过利涉门",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "红纱笼烛照斜桥，复观翚飞入斗杓。",
      "人在画船犹未睡，满堤明月一溪潮。"
    ]
  },
  {
    "id": "2e89e4201d0b1685d5f843afcaccb99b",
    "title": "城南二首（其一）",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "雨过横塘水满堤，乱山高下路东西。",
      "一番桃李花开尽，惟有青青草色齐。"
    ]
  },
  {
    "id": "2e89e4201d0b1685b9845576db928cd0",
    "title": "城南二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "水满横塘雨过时，一番红景杂花飞。",
      "送春无限情惆怅，身在天涯未得归。"
    ]
  },
  {
    "id": "2e89e4201d0b1685547b20396d16fbc4",
    "title": "夜出城南祷雨",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "海天重叠四山云，半出星辰亦半昏。",
      "上得篮舆是中夜，两街灯照九重门。"
    ]
  },
  {
    "id": "2e89e4201d0b1685060faf29852685a6",
    "title": "西楼",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "海浪如云去却回，北风吹起数声雷。",
      "朱楼四面钩疏箔，卧看千山急雨来。"
    ]
  },
  {
    "id": "2e89e4201d0b1685362a524cfde00de0",
    "title": "荔枝四首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "剖见隋珠醉眼开，丹砂缘手落尘埃。",
      "谁能有力如黄犊？",
      "摘尽繁星始下来。"
    ]
  },
  {
    "id": "2e89e4201d0b1685362a524cbf37da5b",
    "title": "荔枝四首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "玉润冰清不受尘，仙衣裁剪绛纱新。",
      "千门万户谁曾得？",
      "只有昭阳第一人。"
    ]
  },
  {
    "id": "2e89e4201d0b1685362a524c722032b1",
    "title": "荔枝四首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "绛縠囊收白露团，未曾封值向长安。",
      "昭阳殿里才闻得，已道佳人不奈寒。"
    ]
  },
  {
    "id": "2e89e4201d0b1685362a524ce83c16b6",
    "title": "荔枝四首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "金钗双捧玉纤纤，星宿光芒动宝奁。",
      "解笑诗人夸博物，只知红颗味酸甜。"
    ]
  },
  {
    "id": "2e89e4201d0b16853ae528abfbcbfa8a",
    "title": "北归三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "终日思归今日归，著鞭鞭马尚嫌迟。",
      "曲台殿里官虽冷，须胜天涯海角时。"
    ]
  },
  {
    "id": "2e89e4201d0b16853ae528ab1a3b75ed",
    "title": "北归三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "拜捧恩书喜满颜，马蹄遥望斗杓还。",
      "从今步步行平地，出得千山与万山。"
    ]
  },
  {
    "id": "2e89e4201d0b16853ae528ab4d3080d8",
    "title": "北归三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "江海多年似转蓬，白头归拜未央宫。",
      "堵墙学士惊相问，何处尘埃瘦老翁？"
    ]
  },
  {
    "id": "2e89e4201d0b16855e62269f29241178",
    "title": "和赵宫保别杭州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "紞鼓留公岂是催，湖山得意且徘徊。",
      "更应准拟须乘兴，范蠡扁舟去却来。"
    ]
  },
  {
    "id": "2e89e4201d0b16856355d96be0dc35e3",
    "title": "过零壁张氏园三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "梨枣累累正熟时，粟田鹑兔亦争肥。",
      "园亭尽日追寻遍，只欠厌厌醉始归。"
    ]
  },
  {
    "id": "2e89e4201d0b16856355d96bc359dc1f",
    "title": "过零壁张氏园三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "汴水溶溶带雨流，黄花艳艳亦迎秋。",
      "看花引水园林主，应笑行人易白头。"
    ]
  },
  {
    "id": "2e89e4201d0b16856355d96b4b079244",
    "title": "过零壁张氏园三首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "秫地成来多酿酒，杏林熟后亦留钱。",
      "不须置驿迎宾客，直到门前系画船。"
    ]
  },
  {
    "id": "2e89e4201d0b1685626dc36a3f96c530",
    "title": "鹤林寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "昔人春尽强登山，只肯逢僧半日闲。",
      "何似一尊乘兴去，醉中骑马月中还。"
    ]
  },
  {
    "id": "2e89e4201d0b16858922b05cad670d1b",
    "title": "丰年有高廪",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "盛德临昭旦，多祥获有年。",
      "嘉禾登羡溢，高廪积连延。",
      "田入丰维亿，仓收富且千。",
      "梦鱼谐素兆，如栉比前篇。",
      "瑞贶神之与，休明颂所传。",
      "粢盛繇此备，清庙荐恭虔。"
    ]
  },
  {
    "id": "2e89e4201d0b168589f8d5e7e08ce290",
    "title": "汉阳泊舟",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "暂泊汉阳岸，不登黄鹤楼。",
      "江含峨岷气，万里正东流。",
      "惊风孤雁起，蔽日寒云浮。",
      "祗役虽远道，放怀成薄游。",
      "兴随沧洲发，事等渔樵幽。",
      "烟波一尊酒，尽室载扁舟。"
    ]
  },
  {
    "id": "2e89e4201d0b1685354d4368f4e07550",
    "title": "郊祀庆成并进状",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "即祚讴歌后，钦柴礼数新。",
      "盛容超旷代，乐贡尽殊邻。",
      "宿戒临行殿，宵兴绝众臣。",
      "立须空便次，步进却柔裀。",
      "外物虽多品，天心在一纯。",
      "高灵终享德，群望亦依仁。",
      "暗蔼如无间，迟延若可亲。",
      "欲知精意答，预睹太和臻。",
      "积曀沉遥甸，浮阳上绮闉。",
      "霱云生斐亹，爱景驻逡巡。",
      "厚庆归清庙，馀釐及兆人。",
      "还宫动前跸，喜气入韶钧。"
    ]
  },
  {
    "id": "2e89e4201d0b16850cecbb5f0230081f",
    "title": "送郑州邵资政",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "江夏无双誉，菑川第一才。",
      "笑谈成黼藻，咳唾落琼瑰。",
      "紫气锋铓露，青冥羽翼开。",
      "隽游追幕府，高步集蓬莱。",
      "探讨篇章洽，研磨术业该。",
      "九霄新汉邸，万目注梁台。",
      "选择真儒用，招延急诏催。",
      "衣冠惊角绮，宾友重邹枚。",
      "每右横经席，宁虚置醴杯。",
      "八荒披日月，万里散云雷。",
      "始去东山榜，俄参北斗魁。",
      "庙堂奇计得，羌虏鸷心摧。",
      "帝念人求旧，朝须汝作梅。",
      "避荣言屡切，请外志难回。",
      "际海归封略，连吴入剸裁。",
      "夕冰承命出，昼锦过乡来。",
      "许国风猷壮，容民宇量恢。",
      "节旄恩换镇，京室地称陪。",
      "赐觐亲中扆，通班接上台。",
      "壶浆空度洧，公位在三槐。"
    ]
  },
  {
    "id": "2e89e4201d0b16856293a431bcba6f6a",
    "title": "送任逵度支监嵩山崇福宫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "汉阳门下士，车骑幕中宾。",
      "志节初皆壮，风流久更新。",
      "枢庭承远派，郎位袭清尘。",
      "雅淡琴声古，温纯玉性真。",
      "《诗》《书》来射策，慈惠起临人。",
      "淮海褰帷久，褒斜叱驭频。",
      "政平无横吏，刑省绝冤民。",
      "汴路扬旌出，吴门拥节巡。",
      "持权心似水，待物气如春。",
      "懋德垂承诏，遗荣遽乞身。",
      "行高宁系俗，道胜不忧贫。",
      "北绝分琳馆，西归近紫宸。",
      "鸿飞开羽翼，骥逸露精神。",
      "却理烟霞宅，重寻水石邻。",
      "青嵩销鹤怨，碧洛见鸥驯。",
      "故友欣联璧，诸儒慕垫巾。",
      "学兼鸿宝异，兴与赤松亲。",
      "激劝留方册，惊传动缙绅。",
      "浮云虽抗意，仄席正逢辰。",
      "只恐尊廉退，丁宁致软轮。"
    ]
  },
  {
    "id": "2e89e4201d0b16857db7c4479313b244",
    "title": "送赵资政",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "好问逢真主，能言迈古风。",
      "犯颜天意沃，造膝众情通。",
      "弹治心忘势，澄清谊匪躬。",
      "朝廷推指佞，都邑避乘骢。",
      "白简威方厉，青规遇更隆。",
      "析符霄汉上，开幕斗牛中。",
      "里聚追胥息，阶庭讼缿空。",
      "纪纲官特峻，帷幄地弥崇。",
      "吏治连城肃，仓储绝塞充。",
      "锦官清镇俗，玉垒静临戎。",
      "膏泽涵荒阻，春阳煦滞穷。",
      "钧衡求隽望，龟筮协渊衷。",
      "间出千龄合，平居一德同。",
      "股肱康事力，舟楫济川功。",
      "远大经纶略，精微献替忠。",
      "夕冰分外阃，昼锦过江东。",
      "比户仁声入，提封喜气融。",
      "信深销众伪，明盛破群蒙。",
      "正洽讴歌美，俄更节制雄。",
      "保民追吕尚，分土继逢公。",
      "淄水移幢碧，牛山驻旆红。",
      "鱼盐方舸集，绮绣万箱丛。",
      "少憩驱千骑，行归冠百工。",
      "衮衣天下咏，岂独是倥侗？"
    ]
  },
  {
    "id": "2e89e4201d0b1685ae0093001ec57b25",
    "title": "寄郓州邵资政蒙问敝邑山水之景，见索新诗，重意之辱，谨吟二百字上寄",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "铅笔雠书客，朱幡守土臣。",
      "素餐方侧席，黄发已侵巾。",
      "喜有山围郭，仍怜水满津。",
      "清华闲耳目，潇洒长精神。",
      "秀色秋来重，寒声雨后新。",
      "宿云当户牖，流月过松筠。",
      "北圃分殊境，西湖断俗尘。",
      "渚花红四出，沙鸟翠相亲。",
      "芡老含珠实，鱼惊跃锦鳞。",
      "飞梁淩窅渺，虚榭压奫沦。",
      "岭对横修竹，洲分抱白蘋。",
      "静宜人事拙，闲觉道腴真。",
      "器小难周物，官微幸庇身。",
      "簿书偷暇日，杖屦想幽人。",
      "溯险飞游艇，探奇漾钓缗。",
      "形縻甘鹤怨，心泰得鸥驯。",
      "督府恩容久，芳笺讯问频。",
      "门庭严卫戟，尊俎从华绅。",
      "却起烟霞兴，还思水石邻。",
      "自嗤田父乐，那可荐鸿钧？"
    ]
  },
  {
    "id": "2e89e4201d0b16858bd71e3a082f545b",
    "title": "喜雪二首其二",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "杂雨零初急，因风洒更狂。",
      "英华倾月窟，光气泻天潢。",
      "宛转花飞密，纡馀舞态长。",
      "化材随大小，成器任圆方。",
      "秀已滋山国，清尤助水乡。",
      "色严齐上下，明盛析毫芒。",
      "润屋情夸诞，埋轮兴激昂。",
      "收功归泽物，全德在包荒。",
      "预喜仓箱富，潜知海岳康。",
      "萧晨迎贺客，歌吹趣传觞。"
    ]
  },
  {
    "id": "2e89e4201d0b168574c5c1cc4203f263",
    "title": "寄致仕欧阳少师",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "四海文章伯，三朝社稷臣。",
      "功名垂竹帛，风义动簪绅。",
      "此道推先觉，诸儒出后尘。",
      "忘机心皎皎，乐善意循循。",
      "大略才超古，昌言勇绝人。",
      "抗怀轻绂冕，沥恳谢陶钧。",
      "耕稼归莘野，畋渔返渭滨。",
      "五年清兴属，一日壮图伸。",
      "北阙恩知旧，东宫命数新。",
      "鸾凰开羽翼，骥騄放精神。",
      "旷达林中趣，高闲物外身。",
      "挥金延故老，置驿候嘉宾。",
      "主当西湖月，勾留颍水春。",
      "露寒消鹤怨，沙静见鸥驯。",
      "酒熟夸浮蚁，书成感获麟。",
      "激昂疏受晚，冲淡赤松亲。",
      "龙卧倾时望，鸿冥耸士伦。",
      "少休均逸豫，独往异沉沦。",
      "策画咨询急，仪刑瞩想频。",
      "应须协龟筮，更起为生民。"
    ]
  },
  {
    "id": "2e89e4201d0b16851039ccb88625795c",
    "title": "雪亳州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "欲下苍凉日，全低黯霮天。",
      "飘飖投夜急，琐碎得风儇。",
      "秽壤弥缝遍，枯荄点缀妍。",
      "繁英飞面旋，艳舞起翩跹。",
      "已压穿林竹，还冰落涧泉。",
      "抵巇轻自肆，乘隙巧争先。",
      "壅隔书邮断，侵凌客屐穿。",
      "恐倾贫巷屋，觉重溯溪船。",
      "唶有颜空姣，洵无质可镌。",
      "包藏兼海岳，蒙蔽匝坤乾。",
      "枚叟招何晚？",
      "袁安卧正坚。",
      "会须逢见睍，万里豁晴川。"
    ]
  },
  {
    "id": "2e89e4201d0b168594c235b9bc370549",
    "title": "明妃曲二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "明妃未出汉宫时，秀色倾人人不知。",
      "何况一身辞汉地，驱令万里嫁胡儿。",
      "喧喧杂虏方满眼，皎皎丹心欲语谁？",
      "延寿尔能私好恶，令人不自保妍媸。",
      "丹青有迹尚如此，何况无形论是非。",
      "穷通岂不各有命，南北由来非尔为。",
      "黄云塞路乡国远，鸿雁在天音信稀。",
      "度成新曲无人听，弹向东风空泪垂。",
      "若道人情无感慨，何故卫女苦思归？"
    ]
  },
  {
    "id": "2e89e4201d0b168594c235b902497a2c",
    "title": "明妃曲二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "蛾眉绝世不可寻，能使花羞在上林。",
      "自信无由污白玉，向人不肯用黄金。",
      "一辞椒屋风尘远，去托毡庐沙碛深。",
      "汉姬尚自有妒色，胡女岂能无忌心？",
      "直欲论情通汉地，独能将恨寄胡琴。",
      "但取当时能托意，不论何代有知音。",
      "长安美人夸富贵，未央宫殿竞光阴。",
      "岂知泯泯沉烟雾，独有明妃传至今。"
    ]
  },
  {
    "id": "2e89e4201d0b1685e3a680bad0a67f1d",
    "title": "喜晴赴田中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "自愁雨破西岭出，只看水缘南涧生。",
      "青天忽从树杪见，白日渐向谷中明。",
      "豳公涤场不可失，陶令负禾须自行。",
      "归时小榼搊亦满，固有阿连相伴倾。"
    ]
  },
  {
    "id": "2e89e4201d0b16856a2e76f32e00e9df",
    "title": "诗一首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "食肉遗马肝，未为不知味。",
      "食鱼必河豚，此理果何谓。",
      "非鳞亦非介，芒刺皮如猬。",
      "见形固可憎，况复论肠胃。"
    ]
  },
  {
    "id": "2e89e4201d0b168555d7dae2b4201067",
    "title": "冬望",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "霜馀荆吴倚天山，铁色万仞光铓开。麻姑最秀插东极，一峰挺立高嵬嵬。",
      "我生智出豪俊下，远迹久此安蒿莱。譬如骅骝踏天路，六辔岂议收驽骀。",
      "巅崖初冬未冰雪，藓花入履思莫裁。长松夹树盖十里，苍颜毅气不可回。",
      "浮云柳絮谁汝碍？欲往自尼诚愚哉。南窗圣贤有遗文，满简字字倾琪瑰。",
      "旁搜远探得户牖，入见奥阼何雄魁。日令我意失枯槁，水之灌养源源来。",
      "千年大说没荒冗，义路寸土谁能培？嗟予计真不自料，欲挽白日之西颓。",
      "尝闻古者禹称智，过门不暇慈其孩。况今尪人冒壮任，力蹶岂更馀纤埃。",
      "龙潭瀑布入胸臆，叹息但谢宗与雷。著书岂即遽有补，天下自古无能才。"
    ]
  },
  {
    "id": "2e89e4201d0b1685f98c959e0df58635",
    "title": "一鹗",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "北风万里开蓬蒿，山水汹汹鸣波涛。",
      "尝闻一鹗今始见，眼驶骨紧精神豪。",
      "天昏雪密飞转疾，暮略东海朝临洮。",
      "社中神狐倏闪内，脑尾分磔垂弓櫜。",
      "巧兔狞鸡失草木，勇鸷一下崩其毛。",
      "窟穴呦呦哭九子，帐前活送双青猱。",
      "啁啾燕雀谁尔数，骇散亦自亡其曹。",
      "势疑空山竭九泽，杀气已应太白高。",
      "归来礧嵬载俎豆，快饮百瓮行春醪。",
      "酒酣始闻壮士叹，丈夫试用何时遭。"
    ]
  },
  {
    "id": "2e89e4201d0b168509de626b119d5cea",
    "title": "宿尊胜院",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "朝寒陟山砠，宵雨集僧堂。",
      "蔽衣盖苦短，客卧梦不长。",
      "鸣风木间起，枯槁吹欲僵。",
      "向来雪云端，叶下百仞隍。",
      "起攀苍崖望，正受万虑戕。",
      "岁运忽当尔，我颜安得芳。",
      "传闻羡门仙，飞身憩苍苍。",
      "谁能乞其灵，相与超八方。"
    ]
  },
  {
    "id": "2e89e4201d0b168598dd99801c58ab86",
    "title": "里社",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "郊天社地君所重，剪秸刲匏微得供。",
      "秦皇汉帝陋古初，桀畤殊坛倾力奉。",
      "年年属车九重出，羽卫千人万人从。",
      "黄金日搜尽崖窟，飞樯走棰华夷动。",
      "马蹄路南村有社，里老邀神迎且送。",
      "荒林破屋风雨入，野鼠山狐狼藉共。",
      "何言茅箸古瓦瓯，稻饭豚蹄人得用。"
    ]
  },
  {
    "id": "2e89e4201d0b1685e3ad6983b1e959ac",
    "title": "南源庄",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "床上不废看青山，门前便踏南涧路。绕墙顿失车马喧，岸帻日得沧洲趣。",
      "尝嗟秋蓬转，未有茅屋据。对此耳目新，始觉精爽聚。",
      "沧溟未可泛舟入，雁荡谁能胝足去。医闾在夷蛮，罗浮苦烟雾。",
      "子真自爱谷口家，孔丘老亦洙泗住。吾能放意游八极，此兴久与前贤附。",
      "悄然怪我思虑深，已欲摧倒闻猿树。眼前了了破青阪，屈椽小栋随时具。",
      "野柔川深春事来，笋鞋瞑戛青云步。秫田试犊耕早风，茗圃分篮摘宵露。",
      "竹林扫月散絺葛，雪艇搜溪出鲂鱮。帽尘便可临水濯，里斗何妨闭门拒。",
      "介推母厌俗，久思颠崖住不顾。梁鸿妻亦高，能快穿衣与藜茹。",
      "成家倘已嫁诸妹，有立不忧吾弟孺。攘攘天地间，万类殊好恶。",
      "欢合无一非，睽穷有百牾。吾独安能逐毛发，饮泉食力从所慕。"
    ]
  },
  {
    "id": "2e89e4201d0b16858896c24ac7914aff",
    "title": "论交",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "德操庞公林下时，入门岂复知客主。",
      "夷吾鲍叔贫贱间，分财亦不辞多取。",
      "相倾顿使形迹空，素定已各肝胆许。",
      "世间未信亦论交，得失秋毫有乖忤。"
    ]
  },
  {
    "id": "2e89e4201d0b1685a91f5a364a550872",
    "title": "南轩",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "木端青崖轩，惨澹寒日暮。",
      "鸣鸠已安巢，飞鹊尚求树。",
      "物情限与夺，兹理奚以据。",
      "谅知巧者劳，岂得违所赋。",
      "久无胸中忧，颇识书上趣。",
      "圣贤虽山丘，相望心或庶。"
    ]
  },
  {
    "id": "2e89e4201d0b168506b7f1da58cee399",
    "title": "兵间",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "大义缺绝久未图，小人轻险何不至。",
      "世上固自有百为，兵间乃独求一试。",
      "赵括敢将亦已危，李平请守那复议。",
      "吁嗟忍易万人生，冀幸将徼一身利。"
    ]
  },
  {
    "id": "2e89e4201d0b1685c4714414a8b0abc5",
    "title": "种园",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "於陵为人灌园蔬，我今园地不自种。",
      "惰慵苟恃乡井助，缓急孰与朋友共？",
      "支离有疾上虽恕，陈平不事家焉用？",
      "著书倘得一言利，长者或许酬内讼。"
    ]
  },
  {
    "id": "2e89e4201d0b16852e58935909d3dc37",
    "title": "叹嗟",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "夜叹不为絺绤单，昼嗟不为薇蕨少。",
      "天弓不肯射胡星，欃枪久已躔朱鸟。",
      "徐扬复忧羽虫孽，襄汉正病昭回杳。",
      "力能怀畏未足忧，忧在北极群阴绕。"
    ]
  },
  {
    "id": "2e89e4201d0b1685da3fb2c399f72be8",
    "title": "寄孙之翰",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "孙侯腹载天下书，崔嵬岂啻重百车。伏羲以来可悉数，孰若自作何有馀。",
      "更能议论恣倾倒，万里一泻昆仑渠。谁为胸中斡太极，元气浩浩随卷舒。",
      "昔来谏官对天子，何秽不欲亲芟锄。不容乃独见磊落，出走并海飘长裾。",
      "孙侯风节何所似？雪洗八荒看太虚。亲如国忠眼不顾，旧若张禹手所除。",
      "归来已绝褒贬笔，进用只调敖仓储。合持《诗》《书》《白虎论》，更护日月金华居。",
      "万世根深固社稷，百年旧叟休田闾。素识孤生爱茅屋，久将老母求山砠。",
      "秋归愿事九江获，夜出未倦安丰渔。孔明苟欲性命遂，孟子岂病王公疏。",
      "尘埃未得见此乐，太息一付西江鱼。"
    ]
  },
  {
    "id": "2e89e4201d0b1685c2bab421e3f3e150",
    "title": "豪杰",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "老哺薇蕨西山翁，乐倾瓢水陋巷士。",
      "不顾无复问周公，可归乃独知孔子。",
      "自期动即重丘山，所去何啻轻糠秕？",
      "取合悠悠富贵儿，岂知豪杰心之耻？"
    ]
  },
  {
    "id": "2e89e4201d0b168540133501b607c77c",
    "title": "侯荆",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "侯嬴夷门白发翁，荆轲易水奇节士。",
      "偶邀礼数车上足，暂饱腥膻馆中侈。",
      "师回拔剑不顾生，酒酣拂衣亦送死。",
      "磊落高贤勿笑今，豢养倾人久如此。"
    ]
  },
  {
    "id": "2e89e4201d0b168511289a9c9b31bff3",
    "title": "黄金",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "陈侯坐收百战楚，吕氏行取万乘秦。",
      "田生立顾开两国，陆公微辞交二臣。",
      "道旁白日忽再出，囊中黄金如有神。",
      "何须首阳二夫子，不是九鼎输西邻。"
    ]
  },
  {
    "id": "2e89e4201d0b1685ea8bf866a4e2016b",
    "title": "扬颜",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "扬雄纂言准仲尼，颜氏为身慕虞舜。",
      "千里常忧及门止，为山更欲一篑进。",
      "小人君子在所蹈，烈士贪夫不同徇。",
      "安得蠢蠢尚自恕，百年过眼犹一瞬。"
    ]
  },
  {
    "id": "2e89e4201d0b1685f24b6a37b5460bee",
    "title": "橙子",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "家林香橙有两树，根缠铁钮淩坡陀。",
      "鲜明百数见秋实，错缀众叶倾霜柯。",
      "翠羽流苏出天仗，黄金戏毬相荡摩。",
      "入苞岂数橘柚贱，芼鼎始足盐梅和。",
      "江湖苦遭俗眼慢，禁籞尚觉凡木多。",
      "谁能出口献天子，一致大树淩沧波。"
    ]
  },
  {
    "id": "2e89e4201d0b168576985b38f30e10a7",
    "title": "山槛小饮",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "变秋长云豪，洒雨北风壮。",
      "馀熇尚争威，积晦颇异状。",
      "山回攒枫颠，屋立悬狖上。",
      "饮槛聚石为，歌筵注溪当。",
      "欢言久喧哗，罢兴一怊怅。",
      "旅人正飘飖，岂得谐放荡。"
    ]
  },
  {
    "id": "2e89e4201d0b16850347e257de443cb1",
    "title": "胡使",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "南粟鳞鳞多送北，北兵林林长备胡。",
      "胡使一来大梁下，塞头弯弓士如无。",
      "折冲素恃将与相，大策合副艰难须。",
      "还来里闾索穷下，斗食尺衣皆北输。",
      "中原相观叹失色，胡骑日肥妖气粗。",
      "九州四海尽帝有，何不用胡藩北隅？"
    ]
  },
  {
    "id": "2e89e4201d0b16856763fa89a903bc3f",
    "title": "送僧晚容",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "飞光无停芳岁阑，群阳不行寒气动。",
      "疏篁有韵窗含雪，重幕无温笔栖冻。",
      "萧条山草叶始枯，绰约江梅蕊先弄。",
      "无人为我取酒斟，有客来前乞诗送。",
      "多情为客不能已，卷纸连书笔锋纵。",
      "七言百字拙且卑，俗眼方憎汝休重。"
    ]
  },
  {
    "id": "2e89e4201d0b1685fd4577706ded7d00",
    "title": "送叔延判官",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "北风吹空雪花冷，平铺云涛冒峰顶。",
      "江长水阔飞鸟绝，沙树参差动波影。",
      "君子从戎碧油下，绿发青瞳笏袍整。",
      "大马高车府中罢，一船沿流背丁丙。",
      "鲂鱼胜银尊酒美，物色当前若图屏。",
      "危帆健橹醉中去，千里奔过犹一顷。",
      "明年随春到京国，红紫烧空折桃杏。",
      "献书又谒蓬莱宫，新斸豪曹试锋颖。",
      "况遇朝廷方急材，骥騄骙骙足当骋。"
    ]
  },
  {
    "id": "2e89e4201d0b1685d913d11b63cac210",
    "title": "山茶花",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "山茶花开春未归，春归正值花盛时。苍然老树昔谁种？照耀万朵红相围。",
      "蜂藏鸟伏不得见，东风用力先嘘吹。追思前者叶盖地，万木惨惨攒空枝。",
      "寒梅数绽少颜色，霰雪满眼常相迷。岂如此花开此日，绛艳独出淩朝曦。",
      "为怜劲意似松柏，欲搴更惜长依依。山榴浅薄岂足比，五月雾雨空芳霏。"
    ]
  },
  {
    "id": "2e89e4201d0b1685c201868450840cfb",
    "title": "辛亥三月十五日",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "茫茫月色如溪沙，万里不有纤云遮。",
      "今年寒气争春来，雪大如掌随惊雷。",
      "临川城中三月雨，城东大丘汩为渚。",
      "天地惨惨无开时，常恐蛰死和与羲。",
      "此时谓月水中没，溺入蛙肠那复出。",
      "岂知今夜月光圆，照彻万物无遗偏。",
      "人间有人司重轻，安得知汝有时明？"
    ]
  },
  {
    "id": "2e89e4201d0b1685d0a7e78e690a705a",
    "title": "舍弟南源刈稻",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "买田南山下，禾黍忽已秋。糟床待此注，岂止衣食谋。",
      "穷阴迫霜霰，不可迟揫收。吾党二三子，晨行已寒裘。",
      "久苦城中嚣，至山谅优游。况已除险秽，新堂置岩幽。",
      "窗轩众峰出，阶墀水淙流。良材未成种，草树亦已稠。",
      "寒花开照耀，谷鸟乐啾啁。心与珍境接，佳兴固已遒。",
      "而况馈朝夕，甘美日可搜。黄鸡肥落俎，清酤湛盈瓯。",
      "时鲜鲙冰鲫，馀滋拆丹榴。此味何以侑？文辞颇赓酬。",
      "昼务诫遗滞，夜工督舂揄。因观稼穑劳，始觉奉养优。",
      "此乐讵非幸，人生复何求？送子固自起，往意不可留。"
    ]
  },
  {
    "id": "2e89e4201d0b16857dbae0643b757482",
    "title": "秋怀",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "天地四时谁主张？纵使群阴入风日。日光在天已苍凉，风气吹人更憀慄。",
      "树木惨惨颜色衰，燕雀啾啾群侣失。我有愁轮行我肠，颠倒回环不能律。",
      "我本孜孜学《诗》、《书》，《诗》、《书》与今岂同术？智虑过人只自雠，闻见于时未裨一。",
      "片心皎皎事乖背，众醉冥冥势淩突。出门榛棘不可行，终岁蒿藜尚谁恤？",
      "远梦频迷忆故人，客被初寒卧沉疾。将相公侯虽不为，消长穷通岂须诘？",
      "圣贤穰穰力可攀，安能俯心为苟屈？"
    ]
  },
  {
    "id": "2e89e4201d0b16855f14242ecaf40751",
    "title": "奉和滁州九咏九首并序琅琊泉石篆",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "阳冰绝艺天下称，琅琊石篆新有名。初留泉涯俗谁顾？一日贵重繇先生。",
      "古今书法不可数，犹有字本存于经。我于八体未曾学，虽得此字宁能评？",
      "高文老笔又所爱，欲叙仿佛辞非精。笔端应驱鬼神聚，笔妙夐与阴阳争。",
      "刻雕万象出冥昧，不见刀斧曾经营。奇形挺若耸崖巘，险势直恐生风霆。",
      "雨来莽苍龙蛟起，秋入寥泬星斗明。先生七言载其侧，为地自与丘山平。",
      "先生抱材置荒郡，有若此字存岩扃。当还先生坐廊庙，悉引万事归绳衡。",
      "遂收此字入秘府，不使日灼莓苔萦。高材重宝不失一，唐舜汤禹宁非朋。"
    ]
  },
  {
    "id": "2e89e4201d0b16855f14242e919485ac",
    "title": "奉和滁州九咏九首并序琅琊泉石篆",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "飞光洗积雪，南山露崔嵬。",
      "长淮水未绿，深坞花已开。",
      "远闻山中泉，隐若冰谷摧。",
      "初谁爱苍翠，排空结楼台？",
      "䡾䡾架梁栋，辉辉刻琼瑰。",
      "先生鸾凤姿，未免燕雀猜。",
      "飞鸣失其所，徘徊此山隈。",
      "万事于人身，九州一浮埃。",
      "所要挟道德，不愧丘与回。",
      "先生逐二子，谁能计垠崖？",
      "所怀虽未写，所适在欢咍。",
      "为语幕下士，殷勤羞瓮醅。"
    ]
  },
  {
    "id": "2e89e4201d0b16855f14242e6376ea34",
    "title": "奉和滁州九咏九首并序琅琊泉石篆",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "先生卓难攀，材真帝王佐。皎皎众所病，蜿蜿龙方卧。",
      "卷彼天下惠，赴此一郡课。幕府既多暇，山水乃屡过。",
      "旌旗拂蒙密，车马经坎坷。爱此谷中泉，声响远已播。",
      "槎横势逾急，雨点绿新破。旁生竹相围，竦竦碧千个。",
      "遥源窅难窥，磐石坦如磋。游鳞戢可数，飞鸟嘤相和。",
      "援琴薰风后，结宇寒岩左。觥筵已得月，金纨尚围坐。",
      "心如合逍遥，语不缀招些。一时耸传观，千载激柔懦。",
      "《甘棠》诗之怀，岘首泪尝堕。况此盛德下，襦裤人所荷。",
      "不假碑刻垂，栋牖敢隳挫。当今甲兵后，天地合轗轲。",
      "先生席上珍，岂忍沟中饿？毋徐黑轓召，当驰四方贺。"
    ]
  },
  {
    "id": "2e89e4201d0b1685cfd2e24d621280c4",
    "title": "送欧阳员外归觐滁州舍人",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "病卧不出门，非关避尘土。",
      "深秋影虽清，孤怀共谁语。",
      "辱子问吾庐，辉如就宾庑。",
      "足音固可喜，况久捉松麈。",
      "子生何其祥，家庭坐轲愈。",
      "顾我齿诸生，渐磨苦顽鲁。",
      "有如仰天潢，势岂识津渚。",
      "又若马牛然，安能望熊虎。",
      "空摇在门心，常若风中羽。",
      "羡子筋骨轻，归飞得其所。",
      "从今梦无南，随子渡江橹。"
    ]
  },
  {
    "id": "2e89e4201d0b1685e40dc95e3514d1da",
    "title": "游麻姑山九首麻姑山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "军南古原行数里，忽见峻岭横千寻。",
      "谁开一径破苍翠，对植松柏何森森。",
      "危根自迸古崖出，老色不畏莓苔侵。",
      "修竹整整俨朝士，下荫石齿明如金。",
      "遂登半岭望城郭，但见积霭萦江浔。",
      "冈陵稍转露楼阁，沙莽忽尽横园林。",
      "秋光已逼花草歇，寒气况乘岩谷深。",
      "我驰轻舆岂知倦，倏忽遂觉穷嵚崟。",
      "龙门谁来此中凿，玉简不记何年沉。",
      "泉声可听真众籁，泉意欲写无瑶琴。",
      "斗回地势平如削，䆉稏百顷黄差参。",
      "横开三门两出路，却立两殿当崖阴。",
      "深廊千步抵岩腹，桀木万本摩天心。",
      "碑文磊嵬气不俗，笔划缥缈工非今。",
      "世传仙人家此地，天风泠泠吹我襟。",
      "今人岂解不老术，可怪绿发常盈簪。",
      "根源分明我能说，一室倾里输琅琳。",
      "相高既不拥耒耜，方壮又不持戈镡。",
      "我丁轗轲岂暇议，直喜虚旷开烦襟。",
      "清谣出口若先构，白酒到手无停斟。",
      "山人执袂与我语，留我馈我山中禽。",
      "玲珑当窗急雨洒，窈窕隔溪孤笛吟。",
      "未昏已移就明烛，病骨夜宿添重衾。",
      "神醒气生目无睡，到晓独爱流泉音。",
      "起来身去接尘事，片心未省忘登临。"
    ]
  },
  {
    "id": "2e89e4201d0b1685e40dc95e3cb321f2",
    "title": "游麻姑山九首麻姑山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "麻姑石坛起云雾，常意已极高峰颠。岂知造化有神处，别耸翠岭参青天。",
      "长松桀柏枝嵬砢，中画一道如流泉。林风飕飗满丘壑，山鸟嘲哳淩飞烟。",
      "山腰古亭豁可望，下见秋色清无边。忽惊阴崖势回合，中抱幽谷何平圆。",
      "初谁凿险构楼观？更使绕舍开芝田。令人到此毛骨醒，欲构老笔丹青传。",
      "羌夷干戈今未解，天地疮痏谁能痊？大厦栋梁置沙莽，肯复顾眄桷与椽？",
      "吾徒于时直何用，欲住未得心茫然。"
    ]
  },
  {
    "id": "2e89e4201d0b1685171d1204febd35a6",
    "title": "一昼千万思",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一昼千万思，一夜千万愁。",
      "昼思复夜愁，昼夜千万秋。",
      "故人远为县，海边勾践州。",
      "故人道何如，不间孔与周。",
      "我如道边尘，安能望嵩丘？",
      "又若涧与溪，敢比沧海流。",
      "景山与学海，汲汲强自谋。",
      "愁思虽尔勤，故人得知不？"
    ]
  },
  {
    "id": "2e89e4201d0b168533528f1a224ef4d0",
    "title": "送郑秀才",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "郑生双瞳光欲溢，我意海月藏其中。",
      "齿清发绀心独老，秋厓直耸千年松。",
      "来趋学宫业文字，进退佩玉何玲珑。",
      "一朝束书别我去，马蹄脱若风中蓬。",
      "当今文人密如栉，子勿浪漫西与东。",
      "处身不可不择处，一跳万里无还踪。"
    ]
  },
  {
    "id": "2e89e4201d0b1685b4c6c3ee525e1356",
    "title": "答所劝灸",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "灸灼君所劝，感君书上辞。",
      "勿难火艾痛，要使功名垂。",
      "我道世所背，君知馀有谁？",
      "筋骸倘且健，学行肯教隳。"
    ]
  },
  {
    "id": "2e89e4201d0b16858fa94f5cb93e24b5",
    "title": "菊花",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "菊花秋开只一种，意远不随桃与梅。游人有几爱孤淡？零落野水空岩隈。",
      "层层露萼间枝叶，金靥万个围苍苔。直从陶令酷爱尚，始有我见心眼开。",
      "为怜清香与正色，欲搴更惜常徘徊。当携玉轸就花醉，一饮不辞三百杯。"
    ]
  },
  {
    "id": "2e89e4201d0b1685228230bbc857b449",
    "title": "答石秀才月下",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "今宵月色明千里，秋水与天无表里。",
      "树木矫矫蛟龙蟠，屋瓦鳞鳞雪霜洗。",
      "林下病人毛骨醒，目爱清光不知已。",
      "秋风自作竽籁声，更送城笳夜深起。",
      "客衾初寒睡未能，忽得子诗哦以喜。",
      "子求我和何勤劬，我知枯疏少知己。",
      "子真爱我常存心，安用芜辞烦笔纸。"
    ]
  },
  {
    "id": "2e89e4201d0b16852e9f1092f727d6ec",
    "title": "冬晓书怀",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "群鸡啁哳天始明，东方吐日霜尚冰。",
      "长帘高褰扫落叶，短杌背立吹残灯。",
      "昔时气锐过奔浪，今日病减真无蝇。",
      "南箕翻翻世所效，白璧皎皎谁非憎？",
      "屠龙破产习已妄，画蛇著足弃未能。",
      "不容当时孔何病，更誉众列颜非朋。",
      "坐知天下书最乐，心纵尘土酒可凭。",
      "莫过二事贤且圣，胡不学外常腾腾？"
    ]
  },
  {
    "id": "2e89e4201d0b1685b4694ce84598916f",
    "title": "代书寄赵宏",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "忆承昨岁致书召，遂入江城同一笑。",
      "羸奴小马君所借，出犯朝寒鞅频掉。",
      "从来万事固已拙，况乃病敦颜不少。",
      "去随众后已自枉，更苦世情非可料。",
      "一心耿耿浪诚直，百口幡幡竞诃诮。",
      "独君踊跃于我顾，譬于真玉火空烧。",
      "别来未几岁云换，杨柳得春还窈窕。",
      "东溪最好水已渌，桃李万株红白照。",
      "当时病卧不能出，日倚东风想同调。",
      "逡巡红白委地休，新叶可书阴可钓。",
      "君持使传入南师，忽领貔貅过蓬藋。",
      "僧堂取酒就君饮，不觉乘欢盏频釂。",
      "屋西明月过帘白，帘角有时飞熠耀。",
      "明闻钲鼓催军发，共上高楼看旗旐。",
      "日高行忽又别君，从此闭门谁可啸？",
      "秋风已尽始得书，喜听车轮返穷徼。",
      "身欲追随病未能，目断珊瑚遮海峤。",
      "是时肺气壮更恶，日以沉冥忧不疗。",
      "岂其艰苦天所悯，晚节幸值巫彭妙。",
      "放心已保性命在，握手犹惊骨骸峭。",
      "今年霜霰虽未重，室冷尚无薪可燎。",
      "一亩酸寒岂易言，局促不殊鱼在罩。",
      "劳君书札数问讯，深愧薄材无象肖。",
      "君心卓荦众未识，安得辨口闻廊庙。"
    ]
  },
  {
    "id": "2e89e4201d0b1685380bbe29eb236aae",
    "title": "东津归催吴秀才寄酒",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "荒城懒出门常掩，春气欲归寒不敛。",
      "东邻咫尺犹不到，况乃傍溪潭石险。",
      "风光得暖才几日，不觉溪山碧于染。",
      "欣然与客到溪岸，衣帻不避尘泥点。",
      "谷花洲草各萌芽，高下迸生如刻剡。",
      "梅花开早今已满，若洗新妆竞妖脸。",
      "柳条前日尚憔悴，时节与催还荏苒。",
      "沙禽翅羽亦已好，争趁午暄浮翠潋。",
      "从今物物已可爱，有酒便醉情何慊。",
      "君厨山杏旧所识，速致百壶须滟滟。",
      "心知万事难刻画，惟有醉眠知不忝。",
      "预愁酩酊苦太热，已令洒屋铺风簟。"
    ]
  },
  {
    "id": "2e89e4201d0b1685ee2a52e2d851e1b1",
    "title": "送吴秀才",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一年过腊已十日，馀日到春能有几。",
      "春来远近不可问，冷碧先归在流水。",
      "梅花向今独已繁，玉艳都占春风间。",
      "草萌出土亦过寸，众芳次第挂清寒。",
      "虚堂尽日对风影，我独此守青琅玕。",
      "故人远来未一醉，车鞅欲去今谁攀？",
      "怜君满腹富文彩，倦尾赤色无波澜。",
      "连年礼部试多士，白羽舍置操榛菅。",
      "君今忽忽负壮节，我亦春色羞衰颜。",
      "况逢离别可奈何，忆人日老情日多。"
    ]
  },
  {
    "id": "2e89e4201d0b168558d99d897d421ae1",
    "title": "寄王介卿",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "忆昨走京尘，衡门始相识。疏帘挂秋日，客庖留共食。",
      "纷纷说古今，洞不置藩域。有司甄栋干，度量弃樗栎。",
      "振辔行尚早，分首学堧北。初冬憩海昏，夜坐探书策。",
      "始得读君文，大匠谢刀尺。周孔日已远，遗经窜墙壁。",
      "倡佯百怪起，冠裾稔回慝。君材信魁崛，议论恣排辟。",
      "如川流浑浑，东海为委积。如跻极高望，万物着春色。",
      "寥寥孟韩后，斯文大难得。嗟予见之晚，反复不能释。",
      "胡然蕴环堵，不救谋者惑。明朝渡江还，念念非可抑。",
      "如酲冒炎暑，每进意愈塞。维时南风薰，木叶晃繁碧。",
      "颓云走石濑，逆阪上文艗。欣闻被檄来，穷阎驻镳轼。",
      "促榻叩其言，咸池播纯绎。行身抗渊损，及物窥龙稷。",
      "绸缪指疵病，攻砭甚针石。浅沚有停沙，亦可洗珠璧。",
      "论忧或共颦，遇惬每同赥。正值祝融横，金隅未提职。",
      "高楼豁可望，命载屡攀陟。一不罗俗嬉，怡然治纨墨。",
      "露注尚忘疲，更待蟾蜍昃。雅爱张与余，挽之置茵席。",
      "群儿困不酬，吽颦聚讥谪。仁义殊龃龉，昧者尊恶砳。",
      "雾草变衰黄，吟蛩闹朝夕。君子畏简书，薄言返行役。",
      "商歌孺子别，失泪染衣襋。自从促棹去，会此隆冬逼。",
      "何神鼓阴韛？万窍动謞激。城颠睨江浪，蛟怪助掀射。",
      "仁贤保无恙，所想挂惊惕。烨烨多隶从，良已匮藜齸。",
      "迨兹尺书至，疑念始冰析。兰𣺫沓慈祥，筠梧肆谐适。",
      "缤纷众胥士，署垒各嬉息。其馀书牍背，粟密缕机织。",
      "卷书劳来干，寸怀良自怿。野泊转平绿，梅梢弄繁白。",
      "金绦引柳荑，芳气满原泽。出门无所抵，归卧四楹寂。",
      "术学颇思讲，人事多可恻。含意不得发，百愤注微臆。",
      "摇摇咏颜色，企足关途隔。自惭儿女情，宛转抱凄戚。",
      "吾念非吾私，何当托云翼。奇偶转如轮，终期援焦溺。"
    ]
  },
  {
    "id": "2e89e4201d0b1685beba4f33280ad5b2",
    "title": "上人",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "金节横光马珂闹，瑞鹘宫袍腰玉绕。",
      "烟沙轣辘高轩过，路上千人瞻羽纛。",
      "瑶魁精彩浮苍龙，江城四面生春风。",
      "城中坏屋书签碧，有客苦吟连旦夕。",
      "麻衣尘暗抱书泣，岁暮黄粱不供食。",
      "白日曈昽望龙阪，坐上一言寒可暖。",
      "西入天关洒霖雨，须惜穷鳞在泥土。"
    ]
  },
  {
    "id": "2e89e4201d0b16851e29389240409ee1",
    "title": "初夏有感",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "我从得病卧闾巷，三见夏物争滋荣。",
      "红英紫萼逐风尽，高干密叶还阴成。",
      "山亭水馆处处好，朱碧万实相骈擎。",
      "林乌梁燕各生子，翅羽已足争飞腾。",
      "雉鸡五色绣新翮，鷕鷕慕匹相随鸣。",
      "穴蜂露蝶亦有类，歘往复聚何翾轻。",
      "箔蚕满室事方盛，茧缀下上如连星。",
      "麦芒秧颖错杂出，高垄大泽填黄青。",
      "物从草木及虫鸟，无一不自盈其情。",
      "嗟我独病不如彼，胸气卧立常怦怦。",
      "筋酸骨楚头目眩，强食岂得肌肤盈。",
      "我身今虽落众后，我志素欲希轲卿。",
      "十年万事常坎𡒄，奔走未足供藜羹。",
      "愁勤未老鬓先白，多学只自为身兵。",
      "自然感疾惫形体，后日虽复应伶俜。",
      "非同世俗顾颜色，所慕少壮成功名。",
      "但令命在尚可勉，屑细讵足伤吾平。"
    ]
  },
  {
    "id": "2e89e4201d0b1685c765df3ba87e827e",
    "title": "送人移知贺州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "溪石胶船秋濑微，南山巉空势峨巍。",
      "风露气严花草腓，天色㵳㵳初雁飞。",
      "君子往守东南圻，旟旝彩错如翔翚。",
      "象茜照地荣笏衣，先后隶从何颀颀。",
      "初君治县参德威，吾人涵濡乐以肥。",
      "念今夺去失所依，出者遮行居者希。",
      "我思群公坐天围，心与星斗争光辉。",
      "荐贤绌否言无违，迅若发石乘高机。",
      "何此茂器时所稀，噤无一语为发挥。",
      "敢作此什传王畿，旦暮玺书来敕归。"
    ]
  },
  {
    "id": "2e89e4201d0b1685bde6f2f98595b896",
    "title": "之南丰道上寄介甫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "应逮冒烦暑，驱驰山水间。",
      "泥泉沃渴肺，沙风吹汗颜。",
      "疲骖喘沫白，殆仆负肩殷。",
      "仰嗟旱云高，俯爱芳陂潺。",
      "空邮降尘榻，净馆排霞关。",
      "城隍壮形势，冈谷来回环。",
      "红芰姹相照，翠树郁可攀。",
      "野苗杂青黄，雨露施尚悭。",
      "巫觋谒群望，箫鼓鸣空山。",
      "忧农非吾职，望岁窃所叹。",
      "憩当午日烈，行瞻月初弯。",
      "星斗弄光彩，罗络灶火斑。",
      "跋履虽云倦，桑梓得暂还。",
      "林僧授馆舍，田客攀鞍镮。",
      "吾心本皎皎，彼诟徒㘖㘖。",
      "方投定鉴照，即使征马班。",
      "相期木兰楫，荡漾穷川湾。"
    ]
  },
  {
    "id": "2e89e4201d0b16855447f1f56d551845",
    "title": "谢章伯益惠砚",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "人生对门东西陌，口耳一间心谁传。",
      "况乃天地相去远，一在南海一在燕。",
      "古今万世复万世，彼亦居下此在前。",
      "是非得失错且繁，以情相话何由缘。",
      "造化岂不大且渊，到此缩缩智且悭。",
      "圣人智出造化先，始独俯仰模坤乾。",
      "一人诘曲意百千，以文写意意乃宣。",
      "简书轴载道相联，驰夷走貊通百蛮。",
      "羲皇向今谷屡迁，言语应接旦暮间。",
      "圣人不死术以此，又与其类殊蚑蠕。",
      "外之君臣内父子，仁义礼乐定笔端。",
      "砚与笔墨乃舟船，论功次第谁能攀？",
      "伯益于文敏且颛，字向纸上生戈鋋。",
      "与砚出入宜不捐，胡乃贽我璧弃泉。",
      "作诗知砚功小大，报不充赐心焦然。"
    ]
  },
  {
    "id": "2e89e4201d0b168586477454433005c6",
    "title": "送刘医博",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "小人久病如愁感，每叹地僻无良医。",
      "穷居索寞俗事少，坐对荏苒风光移。",
      "深冬山城万木落，阴气荡射生寒飔。",
      "东方吐日光入户，素壁闪闪含清辉。",
      "临汀刘君落落者，六伎绝伟如天资。",
      "潜心密与造化会，布指夐有精灵随。",
      "马蹄所至病魔屈，我于此时欣得之。",
      "一来握手与我话，委曲衰王肺与脾。",
      "囊中珍丸撮星斗，俾我嚼咀心颜怡。",
      "洒然沉疴一日解，始免未老为枯骸。",
      "越人湔肠术已缓，仲景纳饼术可卑。",
      "刘君与我德至大，拱璧巨鼎非酬裨。",
      "我嗟刘君乃士类，进退婉婉无瑕疵。",
      "况又新承太守荐，羁鞅日背东门驰。",
      "禁林侍从务周慎，君挟所有直相宜。",
      "贵人四难真可患，去去足以为时规。"
    ]
  },
  {
    "id": "2e89e4201d0b1685bb3b64d429d09ec9",
    "title": "送陈商学士",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "柳黄半出年将破，溪溜浸苔强万个。",
      "溪头蒲苇各萌芽，山梅最繁花已堕。",
      "物色撩人思易狂，况跻别馆情何那。",
      "城东日晚公将去，纛影未离愁四座。",
      "公于万事不雕镌，心意恢恢无坎坷。",
      "来从奎璧光铓下，笑倚樽筵成郡课。",
      "嗟予龊龊才性下，弃置合守丘樊饿。",
      "公持姓名动人主，祓饰宁嫌笔端挫。",
      "从今清夜思江路，梦送公船先北过。"
    ]
  },
  {
    "id": "2e89e4201d0b1685691a35d8a3a54ca5",
    "title": "和章友直城东春日",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "东流抱孤城，雨洗见春色。",
      "风吹百草根，道路千里碧。",
      "莫尽溪漫漫，波澜散无迹。",
      "遥林缺见山，冉冉苍蔼积。",
      "沙禽有遗踪，文字不可识。",
      "青松对桃李，桃红李花白。",
      "红白势方竞，青青守岩侧。",
      "君意无不谐，研谈欲俱得。",
      "赋诗多所陈，炳若观龟坼。",
      "城东不待到，众物已历历。"
    ]
  },
  {
    "id": "2e89e4201d0b1685aa04651477d233a9",
    "title": "简如晦伯益",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一年孟春月已晦，思去去臈如须臾。",
      "春事竞在二月间，急景岂与正月殊。",
      "今看桃李花未出，不知花开能几日。",
      "日寻桃李不暂停，恐未十回花已失。",
      "筋骸纵病心尚壮，酒醴虽无邻可乞。",
      "城东欲与君试行，莫嫌冷落逐书生。"
    ]
  },
  {
    "id": "2e89e4201d0b16855c60172a8971a879",
    "title": "高松",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "高松高干云，众木安可到？",
      "汤汤鸣寒溪，偃偃倚翠纛。",
      "侧听心神醒，仰视目睛眊。",
      "风雨天地动，一叶不欹倒。",
      "岂同涧中萍，上下逐流潦。",
      "岂同墙根槐，卷卷秋可扫。",
      "凤凰引众禽，此木阴可焘。",
      "君求百常柱，星日此可造。",
      "般匠世有无，方钟野人好。"
    ]
  },
  {
    "id": "2e89e4201d0b168583c6ca01caf07eef",
    "title": "青青间青青",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "青青间青青，尽望密如罅。",
      "风柔声自和，草缛阴可藉。",
      "游蜂不暂去，啼鸟时独下。",
      "缭墙隔深园，高枝出虚榭。",
      "贵人无馀事，欢言持玉斝。",
      "茅檐亦自好，吾庐四如画。",
      "故人傥可迟，倒屣不辞迓。"
    ]
  },
  {
    "id": "2e89e4201d0b16855bea942365633891",
    "title": "洪州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "洪州城中荒且远，每到弱马常驱驰。",
      "交朋顾我亦已厚，谢词有礼宁当违。",
      "人生有累乃汲汲，万事敦迫如衔羁。",
      "山中无尘水清白，安得去吟梁甫辞？"
    ]
  },
  {
    "id": "2e89e4201d0b1685d1131a546e2f0ce0",
    "title": "溯河",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "客舟溯河西北行，日夜似与河流争。",
      "不知汹汹竟何为，怒意彼此何时平。",
      "但疑天地送秋至，恶雨疾风相触声。",
      "我病入寒饶睡思，归梦正美还遭惊。",
      "东南水乡我所住，杨花散时春水生。",
      "湖江渺邈不见岸，汩汩自流无可憎。",
      "石泉百丈落山觜，此纵有声清可听。",
      "莫如此水极凶骜，土木暂触还轰轰。",
      "吁嗟造化何厚薄，恶物受禀无由更。"
    ]
  },
  {
    "id": "2e89e4201d0b16852e6e11056344c363",
    "title": "哭尹师鲁",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "众人生死如尘泥，一贤废死千载悲。",
      "汉初董生不大用，厥政自此惭隆姬。",
      "至今董生没虽久，语者为汉常嗟欷。",
      "尹公素志任天下，众亦共望齐皋伊。",
      "文章气节盖当世，尚在功德如豪氂。",
      "安知蔓草蔽原野，雪霰先折青松枝。",
      "百身可赎世岂惜，讣告四至人犹疑。",
      "悲公尚至千载后，况复悲者同其时。",
      "非公生平旧相识，跽向北极陈斯诗。"
    ]
  },
  {
    "id": "2e89e4201d0b1685f00c12f70c65b666",
    "title": "咏史二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "仲尼一旅人，吴楚据南面。",
      "不知千载下，究竟谁贵贱？"
    ]
  },
  {
    "id": "2e89e4201d0b1685f00c12f71cb2496b",
    "title": "咏史二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "赐也相国尊，子思终不慕。",
      "乃知古今士，轻重复内顾。"
    ]
  },
  {
    "id": "2e89e4201d0b1685e9f662b90f6b17f0",
    "title": "发松门寄介甫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "南风夜发吹孤舟，起视北极星辰稠。",
      "晓开征帆破长浪，挟以两橹当中流。",
      "松门东面见庐阜，其上少日烟气浮。",
      "舟人指我极四望，黑处无底蛟龙湫。",
      "槠溪左蠡信浩荡，两涘若粒分冈丘。",
      "落星囷囷孰可状，清汉夜独垂牵牛。",
      "故人曾期此同载，舍棹直抵云山游。",
      "念今五载负斯语，心独动荡风中斿。",
      "况闻肥遁须山在，早时事力胡能谋。",
      "所嗟亲老食未足，安得一亩操锄耰。",
      "此言此笑吾此取，非子世孰吾相投。",
      "今谐与子脱然去，亦有文字歌唐周。"
    ]
  },
  {
    "id": "2e89e4201d0b168505f04540a5eae6d9",
    "title": "北风",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "北风动地江翻天，我坐极浦维空船。",
      "浮云冥冥下无日，老树自摆相樛缠。",
      "薰琴空闻不可见，应已久绝朱丝弦。",
      "遂令阴飙自回斡，安得岁物无疵愆。",
      "江头酒贱且就醉，勿复著口问陶甄。"
    ]
  },
  {
    "id": "2e89e4201d0b16852f4a236b6af618c1",
    "title": "过彭泽",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "渊明昔抱道，为贫仕兹邑。",
      "幡然复谢去，肯受一官絷？",
      "予观长者忧，慷慨在遗集。",
      "岂同孤蒙人，剪剪慕原隰。",
      "遭时乃肥遁，兹理固可执。",
      "独有田庐归，嗟我未能及。"
    ]
  },
  {
    "id": "2e89e4201d0b1685fa43330da7125a15",
    "title": "江上怀介甫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "江上信清华，月风亦萧洒。",
      "故人在千里，樽酒难独把。",
      "由来懒拙甚，岂免交游寡。",
      "朱弦任尘埃，谁是知音者？"
    ]
  },
  {
    "id": "2e89e4201d0b1685108da40d78d44218",
    "title": "读五代史",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "唐衰非一日，远自开元中。",
      "尚传十四帝，始告历数穷。",
      "由来根本强，暴戾岂易攻？",
      "嗟哉梁周间，卒莫相始终。",
      "兴无累世德，灭若烛向风。",
      "当时积薪上，曾宁废歌钟。"
    ]
  },
  {
    "id": "2e89e4201d0b1685dab20aebf0b64c7d",
    "title": "庭木",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "庭中有佳树，清影四面垂。往往风雨夜，蛟龙此投依。",
      "留之待鸾凤，未许燕雀窥。谁谓乌鸟恶？安巢最高枝。",
      "不顾白日照，直傍阴虹飞。自恃栖托稳，岂忧弹射危。",
      "三春独翱翔，百鸟敛羽仪。凤凰不能争，况乃凫雁微。",
      "既务志意得，都为世可欺。白昼攫鼎肉，从容择牷牺。",
      "近人不肯避，一怒终夜啼。遭其瞰墙屋，祸患岂可移。",
      "听之欲占赦，妇女固已痴。忿害乃其所，何肯报福釐。",
      "行路指之叹，童稚争骂讥。鹦鹉献至尊，言语固可奇。",
      "翡翠输太府，器服所取资。雉鸡美文章，贽赠理亦宜。",
      "鹰鹯逐恶鸟，天威得施为。关雎于周室，耿洁配后妃。",
      "莫如此鸟顽，饱食无所裨。一善不能有，丑声日交驰。",
      "但知择嘉处，巍然治其栖。众怒未易忽，徼幸亦有斯。",
      "安知无刀斧，崩分弃毛皮。且勿引蠹虫，使树心本披。",
      "亦有爱搏击，钩连枭与鸱。亦勿乐顺己，窟穴藏狐狸。",
      "凡能致大患，鲜不自豪𣯷。未知引避去，此语足自规。",
      "惜哉种树意，长与事乖违。古来亦如此，壮士徒嗟悲。"
    ]
  },
  {
    "id": "2e89e4201d0b1685f5c4716bc7053271",
    "title": "发彭泽",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "卧闻橹声知雨来，起见江流与天合。",
      "山回风吹雾不尽，帆健船冲浪相沓。",
      "归云难乘望空断，落日乍掩凉可纳。",
      "去家今夜一千里，谁见愁来坐方榻？"
    ]
  },
  {
    "id": "2e89e4201d0b16858fa94f5c9f74a6f5",
    "title": "菊花",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "东篱菊花今已开，万物各自相驱催。",
      "却寻桃杏那复有，旧树惨惨空墙隈。",
      "年光日日已非昔，人世可能无盛衰。",
      "朱颜白发相去几，势利声名相抑排。",
      "三公未能逃饿死，九鼎竟亦为尘埃。",
      "乃知万事皆自枉，有便只宜持酒杯。"
    ]
  },
  {
    "id": "2e89e4201d0b1685eb237aa019d9f2d3",
    "title": "落叶",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "秋雨与风相喷薄，树木可能无叶落。琅玕散漫不可收，野步满船谁扫掠。",
      "垂杨千树旧所惜，颜色易衰由力弱。空条尚舞不自休，物意岂能知索寞。",
      "菊花虽开能几许？新酒纵酸犹可酌。朱颜久已𢶳销减，岂有功名堪写貌。",
      "衣冠尘土欲更洗，其奈满堤河水浊。花开叶落须强醉，壮士岂忧常落魄。"
    ]
  },
  {
    "id": "2e89e4201d0b1685abf82662b64ccbde",
    "title": "舞鹤",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "蓬瀛归未得，偃翼清溪阴。",
      "忽闻瑶琴奏，遂舞玉山岑。",
      "舞罢复嘹唳，谁知天外心？"
    ]
  },
  {
    "id": "2e89e4201d0b1685220d22d4fdfb2cce",
    "title": "降龙",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "降龙左右施襟裾，两廊夹庙深渠渠。",
      "礼下天子一等尔，衣服居处何其殊。",
      "文幡列戟照私第，青紫若若官其孥。",
      "先后荧煌首珠翠，侍者百十颜温瑜。",
      "凝寒堕指热侵骨，一宴百盏倾金壶。",
      "穷民疾首望雨露，太上欲倚攀姚虞。",
      "君胡为乎目时病，橐针襆艾恬以愉。",
      "生前赫赫浪自重，身后没没宁非愚？"
    ]
  },
  {
    "id": "2e89e4201d0b1685391cb284935518a7",
    "title": "湘寇",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "衡湘有寇未诛剪，杀气凛凛围江浔。北兵居南匪便习，若以大舶乘高岑。",
      "伧人操兵快如鹘，千百其旅巢深林。超突溪崖出又伏，势变不易施戈镡。",
      "能者张弓入城郭，连邑累镇遭驱侵。群党争夸杀吏士，白骨弃野谁棺衾？",
      "貔貅数万直何用？月费空已逾千金。楚为贫乡乃其素，应此调发宁能禁？",
      "捷如马援不得志，强曳两足登嵚崟。乌蚁睢盱倚岩险，此虑难胜端非今。",
      "较然大体著方册，唯用守长怀其心。祝良张侨乃真选，李瑑道古徒为擒。",
      "呜呼庙堂不慎择，彼士龊龊何能任？大中咸通乃商鉴，养以岁月其忧深。",
      "愿书此语致太史，献之以补丹扆箴。"
    ]
  },
  {
    "id": "2e89e4201d0b1685dfbef66ae7f7b98d",
    "title": "地动",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "吾闻元气判为二，升降相辅非相伤。",
      "今者无端越疆畔，阴气焰焰侵于阳。",
      "阳收刚明避其势，阴负捷胜尤倡佯。",
      "地乘是气亢于下，震荡裂坼乖其常。",
      "齐秦晋代及荆楚，千百其堵崩连墙。",
      "隆丘桀屋不自定，翩若猛吹摇旌幢。",
      "生民汹汹避无所，如寄厥命于湖江。",
      "有声四出嘻可怕，谁击万鼓何雷硠？",
      "阴为气静乃如此，天意昧密宁能详。",
      "或云蛮夷尚侵轶，己事岂必垂灾祥。",
      "意者邪臣有专恣，气象翕翕难为当。",
      "据经若此非臆决，皎如秋日浮清霜。",
      "祖宗威灵陛下圣，安得直语闻明堂。",
      "朝廷肃穆法度治，岂用懔懔忧胡羌？"
    ]
  },
  {
    "id": "2e89e4201d0b16853832879ffe8421da",
    "title": "边将",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "太祖太宗能得人，长垒横边遮虏尘。太傅李汉超，侍中何继筠，二子追接吴与孙，镇齐抚棣功业均。",
      "卓哉祖宗信英特，明如秋泉断如石。一朝出节合二子，口付心随断纤惑。",
      "磨笄之旁郡城下，酒利商租若山积。二子开库啖战士，以屋量金乘量帛。",
      "洪涛入坐行酒杯，牛胾羊蒸委若灰。岁费巨万不计籍，战士欢酣气皆百。",
      "二子按辔行边隅，牙纛宛转翻以舒。汛扫沙碛无纤埃，塞门千里常夜开。",
      "壮耕老餔安且愉，桑麻蔽野华芬敷。济南远清书乐石，百井夜出摧穹庐。",
      "神哉祖宗知大体，赵任李牧真如是。汉文龌龊岂足称，郎吏致激面污骍。",
      "当今羌夷久猖獗，兵如疽痈理须决。堂堂诸公把旄钺，硕策神韬困羁绁。",
      "祖宗宪度存诸书，㸌若白日明天衢。国容军政不可乱，荐此以为陛下娱。"
    ]
  },
  {
    "id": "2e89e4201d0b1685a5df51d7786ba4d5",
    "title": "多雨",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "嗟江之滨地多雨，冬雷不收开蛰户。",
      "阴气浊晦化为雾，或云于山水于础。",
      "杂花万株红与紫，腊风吹开不可数。",
      "入春十日寒始至，春气欲归寒格住。",
      "群山巉空雪相亘，摧折草木何可御。",
      "霖倾潦汹那复止，穹林大丘灭无渚。",
      "及今孟夏理宜热，重裘无温坐当午。",
      "四时云然了安谓，吁吾有愁谁可语？"
    ]
  },
  {
    "id": "2e89e4201d0b168572e04d918b756be7",
    "title": "秋日",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "阴气先赢纵秋热，时节有几相与夺。情知赫日不可久，须听西风生木末。",
      "浮云满天明复暗，天意自然如惨怛。园林秀色已渐失，次第岂能无叶脱。",
      "南山独佳不可挫，气象更清连日月。燕飞度海向何处？今去昔来真可劣。",
      "绣帘锦幕不算重，从此朱门戒霜雪。谁怜丱角歌者哀？岁岁苦贫思短褐。"
    ]
  },
  {
    "id": "2e89e4201d0b168535eb5c94cca582d3",
    "title": "山水屏",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "吴缣落寒机，舒卷光乱目。",
      "秋刀剪新屏，尺寸随折曲。",
      "搜罗得珍匠，徙倚思先属。",
      "经营顷刻内，千里在一幅。",
      "定视乃渐通，纪数难迫促。",
      "山乱若无穷，负抱颇重复。",
      "高棱最当中，桀大势尤独。",
      "回环众峰接，趋向若奔伏。",
      "矜雄跨九州，争险挂星宿。",
      "深疑雪霜积，暗觉烟雾触。",
      "泉源出青冥，涨潦两厓束。",
      "历远始纡徐，派别输众谷。",
      "轻舟漾其间，沿溯无缓速。",
      "微寻得修径，侧起破苍麓。",
      "远到无限极，穷升犯云族。",
      "游子定何之，顾眄停马足。",
      "磐石长自闲，空原偶谁筑？",
      "尘氛见荒林，物色存古俗。",
      "粲粲弄幽花，苍苍阴嘉木。",
      "遗牛上岩颠，惊麇出槎腹。",
      "鲜明极万状，指似才一粟。",
      "虽从人力为，颇类阴怪续。",
      "深堂得欹眠，高枕生远瞩。",
      "馀光耀衾帱，清意凝幔褥。",
      "愚诃世幸略，慵卧嗜尤酷。",
      "因能助佳梦，肯顾跻杲旭。",
      "将相有时材，溪岩真我欲。",
      "儒林耻未博，俗阱思自赎。",
      "婚嫁累苟轻，耕钓吾已卜。",
      "图屏持自慰，寤寐心思逐。"
    ]
  },
  {
    "id": "2e89e4201d0b168535cdea22967f30b2",
    "title": "八月二十九日小饮",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "阴阳在天地，鼓吹犹橐籥。",
      "烦蒸翕已尽，灏气乃浮薄。",
      "群山翠相抱，尘霭如洗濯。",
      "川源亦虚彻，派别归众壑。",
      "嚣音灭蛙蚓，劲意动雕鹗。",
      "蝇蚊自不容，虽有类钳缚。",
      "驱之旧苦众，忽去宁匪乐。",
      "俯仰自醒然，意适忘体瘼。",
      "天运虽已晏，生物固未剥。",
      "姜芋圃可掘，禾黍田始穫。",
      "脱苞紫粟迸，透叶红梨渥。",
      "幽花媚清景，鲜丛耀新萼。",
      "西风动孤格，露晓愈修擢。",
      "能终犯寒冱，讵可忽纤弱。",
      "况当九日近，家酿成已昨。",
      "温颜几杖适，弱质衣冠恪。",
      "闺门自可会，非必千里约。",
      "筝匏出人指，逦迤奋宫角。",
      "初严小人献，终拜长者酢。",
      "清言喜自洽，细故忧可略。",
      "幸无职事顾，况荷租赋薄。",
      "读书有休暇，得醉且吟噱。"
    ]
  },
  {
    "id": "2e89e4201d0b1685cf01469570d3052f",
    "title": "食梨",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "今岁天旱甚，百谷病已久。",
      "山梨最大树，属此亦乾朽。",
      "当春花盛时，雪满山前后。",
      "常期摘秋实，穰穰落吾手。",
      "忽惊冰玉败，不与膏泽偶。",
      "清朝起周览，映叶才八九。",
      "闲居问时物，此说得溪叟。",
      "贫斋分寂绝，尘抱徒噎呕。",
      "宁知萧条内，把握忽先有。",
      "食新恐非称，分少觉已厚。",
      "开苞日星动，落刃冰雪剖。",
      "烟浔择新汲，远负盈素缶。",
      "英华两相发，光彩生户牖。",
      "初尝蜜经齿，久嚼泉垂口。",
      "蠲烦慰诸亲，愈渴忻众友。",
      "肯视故畦瓜，宁论浊泥藕。",
      "岁晚迫风霜，人饥乏藜糗。",
      "真味虽暂御，未许置樽酒。"
    ]
  },
  {
    "id": "2e89e4201d0b168577938830a6e766dc",
    "title": "追租",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "耕耨筋力苦，收刈田野乐。",
      "乡邻约来往，樽酒追酬酢。",
      "生涯给俯仰，公敛忘厚薄。",
      "胡为此岁暮，老少颜色恶？",
      "国用有缓急，时议废量度。",
      "内外奔气势，上下穷割剥。",
      "今岁九夏旱，赤日万里灼。",
      "陂湖蹙埃壒，禾黍死硗确。",
      "众期必见省，理在非可略。",
      "谓须倒廪赈，讵止追租阁。",
      "吾人已迫切，此望亦迂邈。",
      "奈何呻吟诉，卒受鞭捶却。",
      "宁论救憔悴，反与争合龠。",
      "问胡应驱迫，久已罹匮涸。",
      "计须卖强壮，势不存尪弱。",
      "去岁已如此，愁呼遍郊郭。",
      "饥羸乞分寸，斯须死笞缚。",
      "法令尚修明，此理可惊愕。",
      "公卿饱天禄，耳目知民瘼。",
      "忍令疮痍内，每肆诛求虐。",
      "但忧值空虚，宁无挺犁钁。",
      "暴吏理宜除，浮费义可削。",
      "吾卧避嚣喧，兹言偶斟酌。",
      "试起望遗村，霾风振墟落。"
    ]
  },
  {
    "id": "2e89e4201d0b168567d9d8d7d5112a79",
    "title": "桐树",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "弃地瓦砾间，兹桐偶谁树？",
      "忆见拥西墙，俄成划烟雾。",
      "得时花叶鲜，照影清泉助。",
      "当轩蔽赤日，对卧醒百虑。",
      "惜哉禀受弱，妄使鸾凰顾。",
      "商声动犹微，秀色触已沮。",
      "低摧乱繁条，逼迫畏清露。",
      "暄晴幸未阕，飘落傥可拒。",
      "噫号冲飙回，激射阴霰聚。",
      "此势复可言，瞪视空薄暮。"
    ]
  },
  {
    "id": "2e89e4201d0b1685b733157ed65965e2",
    "title": "九月九日",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "凄凄风露滋，靡靡尘霭屏。已忻庐舍清，未苦裘褐冷。",
      "眠食味尤嘉，起坐日尚永。虚天照积水，精鉴出幽矿。",
      "石莹见山棱，林疏觉窗囧。黄花宿蕊破，艳艳晨妆靓。",
      "频寻远径香，每爱苍池影。为谁佳色鲜？慰我贫斋静。",
      "寒醅出家法，异果得他境。甘腴馔新兔，丑怪荐修螷。",
      "幽闲重时节，老大珍物景。献酬兴未薄，比讽思犹骋。",
      "况同亲戚欢，讵匪田野幸。俱醉任栖鸦，烛炬尚可秉。"
    ]
  },
  {
    "id": "2e89e4201d0b1685eaf6d2d668677631",
    "title": "路中对月",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "山川困游人，而不断归梦。其馀惟日月，朝夕南北共。",
      "日光驱人身，扰扰逐群动。乡思须暂忘，世事那止重。",
      "岂如月可喜，露坐息倥偬。清明入襟怀，万里绝纤霿。",
      "爱之不能飧，但以目睛送。想知吾在庐，皎皎上修栋。",
      "慈亲坐高堂，切切儿女众。怜其到吾前，不使降帷幪。",
      "岂不映时节，荏苒更季仲。而我去方急，其能计归鞚。",
      "我非土木为，耳目异聋瞢。念之曷由安？肠胃百忧中。",
      "何言月可喜，喜意亦有用。为其同此时，水木光可弄。",
      "犹胜梦中事，记之聊一诵。"
    ]
  },
  {
    "id": "2e89e4201d0b1685ae765c854d379932",
    "title": "听鹊寄家人",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "鹊声喳喳宁有知？家人听鹊占归期。物情固不等人事，尔意自惊思别离。",
      "秋花粲粲正可爱，黄菊芙蓉开满枝。春枫千树变颜色，远水静照红霞衣。",
      "梧桐杨柳岂知数？沙步露冷银床欹。新黄暗绿各自媚，烂漫未减春风时。",
      "谁言秋物不可赏？人意自移随盛衰。山田正冷酒味美，禾黍半收鸡雁肥。",
      "霜梨野栗处处有，雪蜜荐口清香随。乡园物物可想见，我意只随魂梦飞。",
      "家人未用占鹊语，应到归时春亦归。"
    ]
  },
  {
    "id": "2e89e4201d0b1685a25661f01021f83b",
    "title": "读书",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "吾性虽嗜学，年少不自强。所至未及门，安能望其堂？",
      "荏苒岁云几，家事已独当。经营食众口，四方走遑遑。",
      "一身如飞云，遇风任飘扬。山川浩无涯，险怪靡不尝。",
      "落日号虎豹，吾未停车箱。波涛动蛟龙，吾方进舟航。",
      "所勤半天下，所济一毫芒。最自忆往岁，病躯久羸尪。",
      "呻吟千里外，苍黄值亲丧。母弟各在远，计归恐惊惶。",
      "凶祸甘独任，危形载孤艎。崎岖护旅榇，缅邈投故乡。",
      "至今惊未定，生还乃非常。忧虑心胆耗，驰驱筋力伤。",
      "况已近衰境，而常犯风霜。驱之久如此，负疴固宜长。",
      "朝晡暂一饱，百回步空廊。未免废坐卧，其能视缣缃。",
      "新知固云少，旧学亦已忘。百家异旨趣，六经富文章。",
      "其言既卓阔，其义固荒茫。古人至白首，搜穷败肝肠。",
      "仅名通一艺，著书欲煌煌。瑕疵自掩覆，后世更昭彰。",
      "世久无孔子，指画随其方。后生以中才，胸臆妄度量。",
      "彼专犹未达，吾慵复何望？端忧类童稚，习书倒偏傍。",
      "况令议文物，规摹讵能详？轮辕孰挠直？冠盖孰纁黄？",
      "圭璋国之器，孰杀孰锋铓？问十九未谕，其一犹面墙。",
      "几微言性命，萌兆审兴亡。兹尤觉浩浩，吾讵免伥伥。",
      "因思幸尚壮，曷不自激昂。前谋信已拙，来效庶云臧。",
      "渐有田数亩，春秋可耕桑。休问就医药，疾病可消禳。",
      "性本反澄澈，情田去榛荒。长编倚修架，大轴解深囊。",
      "收功畏奔景，窥星起幽房。虚窗达深暝，明膏续飞光。",
      "搜穷力虽惫，磨砺志须偿。譬如勤种艺，无忧匮囷仓。",
      "又如导涓涓，宁难致汤汤。昔废渐开辟，新输日收藏。",
      "经营但亹亹，积累自穰穰。既多又须择，储精弃其糠。",
      "一正以孔孟，其挥乃韩庄。宾朋顾空馆，议论据方床。",
      "试为出其有，始如宫应商。纷纭遇叩击，律吕乃交相。",
      "须臾极万变，开阖争阴阳。南山对尘案，相摩露青苍。",
      "百鸟听徘徊，忽如来凤凰。乃知千载后，坐可见虞唐。",
      "施行虽未果，贮蓄岂非良。何殊厩中马，纵龁草满场。",
      "形骸苟充实，气力易腾骧。此求苦未晚，此志在坚刚。"
    ]
  },
  {
    "id": "2e89e4201d0b168508fc9d95fc4db153",
    "title": "戏呈休文屯田",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "陈侯隽拔人所羡，岁晚江湖初识面。",
      "已闻清论至更仆，更读新诗欲焚砚。",
      "天子无由熟姓名，诸公固合思论荐。",
      "乌靴况已踏台省，黑绶未得辞州县。",
      "落落逢人愈难合，欣欣顾我能忘倦。",
      "跬步粗官别经岁，角巾广坐今相见。",
      "绕郭青山叠寒玉，萦堤远水铺文练。",
      "明红靓白花千树，隔叶跳枝莺百啭。",
      "佳时苦雨已萧索，落蕊随风还面旋。",
      "纵无供帐出郊野，尚有清樽就闲燕。",
      "脱遗拘检任真率，放恣嘲谐较豪健。",
      "东廊解榻不共语，明日离亭空眷眷。"
    ]
  },
  {
    "id": "2e89e4201d0b1685e2bead68e971887b",
    "title": "杂诗五首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "三季已千载，古道久荒榛。",
      "纷纷东汉士，飞鸣不当辰。",
      "经营救氛沴，此志卒埃尘。",
      "士生有进退，何必弃其身。",
      "其道虽褊迫，其行绝缁磷。",
      "公心不吾诳，复求无此人。"
    ]
  },
  {
    "id": "2e89e4201d0b1685e2bead6824069994",
    "title": "杂诗五首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "贫仕任固小，会计未可失。",
      "方今备千品，内外有卑秩。",
      "孰当责在己，施设能自必。",
      "拘文已难骋，避世固多屈。",
      "细云且可略，于大复何实？",
      "所就正如斯，与古岂同术？",
      "虽非万钟富，苟冒归一律。",
      "焉能示朋友，学仕空自咄。"
    ]
  },
  {
    "id": "2e89e4201d0b1685e2bead68ad0a7ea4",
    "title": "杂诗五首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "韩公缀文辞，笔力乃天授。",
      "并驱六经中，独立千载后。",
      "谓为学可及，不觉惊缩手。",
      "如天有日月，厥耀无与偶。",
      "当之万象莹，所照百怪走。",
      "此其自然光，万物安得有？",
      "其人虽已殁，其气著星斗。",
      "穷天破大惑，更觉功业久。",
      "其馀施诸小，未负风义厚。",
      "当身止自善，所遇时则不。",
      "致官九列齐，此理嗟亦苟。",
      "去就惟用舍，士固无常守。",
      "孔孟非其称，斗禄应未取。",
      "惜哉天下才，甘受外物诱。"
    ]
  },
  {
    "id": "2e89e4201d0b1685e2bead684b2c61cb",
    "title": "杂诗五首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "少年百事锐，岂谓身力孱。",
      "心笑古时士，树立势苦难。",
      "差池岁月迈，自照失朱颜。",
      "初心不复道，龃龉常未安。",
      "纷纷忧与劳，几不伤肺肝。",
      "人生省己分，静默固其端。",
      "诗书可自喜，施设谅漫漫。"
    ]
  },
  {
    "id": "2e89e4201d0b1685e2bead687f39f2dc",
    "title": "杂诗五首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "相去几年今与古，睢阳几人朱与紫？",
      "嗟哉二子独有名，义烈乃能长不死。",
      "当时美人欢未足，一日苍皇行万里。",
      "岂无公卿尊且宠，急反与胡为眼耳。",
      "丈夫感激世莫测，二子引身蒿下起。",
      "忠驱义激鬼神动，漠漠胡沙来此止。"
    ]
  },
  {
    "id": "2e89e4201d0b1685a2cb94e7b28ab701",
    "title": "送宣州杜都官",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "夜闻陵阳峰上雨，晓见宛溪春水平。",
      "画船不待双橹挟，归客喜成千里行。",
      "牧之文采宜未泯，夫子风流今有声。",
      "篇什高吟凤凰下，翰墨醉洒烟云生。",
      "拨置簿书有馀力，放意樽罍无俗情。",
      "忠义非徒劝风俗，恺悌固可交神明。",
      "馀休比户得涵泳，嚚讼累岁皆澄清。",
      "荐章交论付丞相，士行如此宜名卿。",
      "江湖一见十年旧，谈笑相逢肝胆倾。",
      "鹪鹩一枝亦自得，去矣黄鹄高飞鸣。"
    ]
  },
  {
    "id": "2e89e4201d0b1685449eda429e569793",
    "title": "麻姑山送南城尉罗君",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "麻姑之路摩青天，苍苔白石松风寒。峭壁直上无攀援，悬磴十步九屈盘。",
      "上有锦绣百顷之平田，山中遗人耕紫烟。又有白玉万仞之飞泉，喷崖直泻蛟龙渊。",
      "丰堂广殿何言言，阶脚插入斗牛间。樛枝古木不记年，空槎枵然卧道边。",
      "幽花自婵娟，林深为谁妍？但见尘消境静翔白鹤，吟清猿，雏禽乳鹿往往嗥荒颠。",
      "却视来径如缘絙，千重万叠穷岩峦。下有荆吴粟粒之群山，又有瓯闽一发之平川。",
      "弈棋纵衡远近布城郭，鱼鳞参差高下分冈原。千奇万异可意得，墨笔尽秃谁能传？",
      "丈夫舒卷要宏达，世路俯仰多拘牵。偶来到此醒心目，便欲洗耳辞嚣喧。",
      "罗夫子，一日远补东南官。爱此层崖峻壑之秀发，开轩把酒可纵观。",
      "喜此披霄插汉之夐起，出门举足得往还。罗夫子，一尉龙蛇方屈蟠。",
      "此邦人人衣食足，阖境年年枹鼓闲。几案剸裁得休暇，山水登蹑遗纷烦。",
      "我行送之思故园，引领南望心长悬。"
    ]
  },
  {
    "id": "2e89e4201d0b168537e7c15f15fbd9f4",
    "title": "东轩小饮呈坐中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "二年委质系官次，一日偷眼看青山。",
      "念随薄禄困垂首，似见故人羞满颜。",
      "及门幸得二三友，把酒能共顷刻闲。",
      "海鱼腥咸聊复进，野果酸涩谁能删。",
      "谈剧清风生麈柄，气酣落日解带镮。",
      "瑰材壮志皆可喜，自笑我拙何由攀。",
      "高情坐使鄙吝去，病体顿觉神明还。",
      "简书皇皇奔走地，管库碌碌尘埃间。",
      "功名难合若捕影，日月遽易如循环。",
      "不如饮酒不知厌，欲罢更起相牵扳。"
    ]
  },
  {
    "id": "2e89e4201d0b1685a599b74c046329e6",
    "title": "喜二弟侍亲将至京师书多言二弟为县之美",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "嗟予怀抱徒蠢蠢，二弟胸中何落落。",
      "政如鲁卫各驰骋，文似机云饱磨琢。",
      "坐曹风义动江淮，为县声名到京洛。",
      "鸿雁峨峨并羽仪，棠棣韡韡联跗鄂。",
      "我于两处抱饥渴，恨寄一官如束缚。",
      "周南留滞勿复论，平陆可来无厌数。",
      "慈亲况不倦行役，官长幸复宽期约。",
      "似闻笑语已仿佛，想见追随先踊跃。",
      "共眠布被取温暖，同举菜羹甘淡薄。",
      "山花得折随好丑，村酒可醉无清浊。",
      "屈伸有命更勿疑，细故偶然皆可略。",
      "春风为子送帆樯，速放船头来此泊。"
    ]
  },
  {
    "id": "2e89e4201d0b16850b12959fd602d0e9",
    "title": "七月一日休假作",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "初秋尚苦暑，归沐乃君恩。地闲少来客，日晏犹闭门。",
      "家乏念藜藿，开颜无一樽。况复辞貌拙，敢随车马奔。",
      "盥濯何所事？读书坐前轩。岂堪当世用，空味古人言。",
      "颇喜市朝内，独无尘土喧。终年但如此，真窃太官餐。"
    ]
  },
  {
    "id": "2e89e4201d0b16856a20e5f40d9f58d2",
    "title": "秋夜",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "秋露随节至，宵零在幽篁。",
      "灏气入我牖，萧然衾簟凉。",
      "念往不能寐，枕书嗟漏长。",
      "平生肺腑友，一诀馀空床。",
      "况有鹊巢德，顾方共糟糠。",
      "偕老遂不可，辅贤真淼茫。",
      "家事成濩落，娇儿亦彷徨。",
      "晤言岂可接，虚貌在中堂。",
      "清泪昏我眼，沉忧回我肠。",
      "诚知百无益，恩义故难忘。"
    ]
  },
  {
    "id": "2e89e4201d0b168578371710785ec400",
    "title": "七月十四日韩持国直庐同观山海经",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "高阁在清禁，长轩凭广虚。",
      "御幄閟图像，依然临幸馀。",
      "翠甓布天路，黄帘分直庐。",
      "一雨清景早，稍凉秋兴初。",
      "解带就君坐，临床窥素书。",
      "山海所错出，飞潜类纷如。",
      "此语果虚实，遗编空卷舒。",
      "自笑正豕亥，更微注虫鱼。",
      "君材合远用，就此固已疏。",
      "如我乃斯幸，地闲容误居。",
      "竹影散良席，花香浮广裾。",
      "俯仰自足适，归时更当徐。"
    ]
  },
  {
    "id": "2e89e4201d0b1685bee2b2dc9de0e04f",
    "title": "李氏素风堂",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "丞相事唐室，独驰三绝名。",
      "家世在图史，诗书传后生。",
      "即位逮流泽，出令箴辈惊。",
      "岁暮营燕坐，高居遗世情。",
      "翠竹带书幌，青山临酒觥。",
      "已使襟韵适，况闻吟诵声。",
      "自可化乡里，岂唯门户荣。",
      "果有过庭子，颖然材思精。",
      "抱璞已三献，惊人当一鸣。",
      "风义故常在，兹堂非偶成。"
    ]
  },
  {
    "id": "2e89e4201d0b16859c211df8bb32888b",
    "title": "秋声",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "乔柯与长谷，秀色故未浼。",
      "秋风来吹之，声如振江海。",
      "怒号无晨夕，唱和若有待。",
      "翏翏遍坳洼，岂独缘𡾋嵬。",
      "百川亦相投，取闹不知悔。",
      "竹篱更謞然，吕律焉足采。",
      "蜩螀岂知微，切切如怨憝。",
      "惟人亦吟哦，沸若烹鼎鼐。",
      "八荒同一鸣，静里安得在？",
      "独有虚室翁，恬然故无改。"
    ]
  },
  {
    "id": "2e89e4201d0b16855f0fd407aeba8573",
    "title": "戏书",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "家贫故不用筹算，官冷又能无外忧。交游断绝正当尔，眠饭安稳馀何求？",
      "君不见黄金满籯要心计，大印如斗为身雠。妻孥意气宾客附，往往主人先白头。"
    ]
  },
  {
    "id": "2e89e4201d0b16859cf93fedcf004abd",
    "title": "李节推亭子",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "旴江郭东门，江水湛虚碧。东南望群峰，连延倚天壁。",
      "长林相蔽亏，苍翠浮日夕。青冥窗户寒，居者非咫尺。",
      "子初得从谁？有此烟雾宅。燕坐远世喧，及门无尘客。",
      "筑亭更求深，缓带聊自适。时花笑婀娜，山鸟吟格磔。",
      "家酿熟新樽，欢言命良席。故已轻华簪，宁论珍拱璧。",
      "我亦有菑田，相望在阡陌。安得巾柴车，过从伫三益。"
    ]
  },
  {
    "id": "2e89e4201d0b168579708d892a18bb90",
    "title": "秋夜露坐偶作",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "白云飞尚低，清露泫犹早。",
      "风来亦依微，浊暑焉得扫？",
      "客堂虚四楹，洒水恨枯槁。",
      "喜兹宵漏初，露坐散襟抱。",
      "河明带飞观，月白通驰道。",
      "顾眄尘虑销，瓶泉谢频倒。",
      "恨无同声人，诗义与探讨。",
      "踟蹰拂方床，归卧梦亦好。"
    ]
  },
  {
    "id": "2e89e4201d0b1685d6a0b6b04e375087",
    "title": "韩玉汝使归",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "顾命逮殊邻，輶轩遵此道。",
      "公府戒行期，禁庭颁重宝。",
      "积雪正东流，度河盛前导。",
      "士勇践胡尘，马骄嘶塞草。",
      "玉节所镇临，毡庐先汛扫。",
      "赫尔示威灵，坦然布怀抱。",
      "国倚材实优，虏得声名早。",
      "慷慨服天骄，从容问遗老。",
      "光华反原隰，沆砀看西颢。",
      "迎劳动都门，旌旗风亦好。"
    ]
  },
  {
    "id": "2e89e4201d0b1685d11d1fefdd93ee2a",
    "title": "苦热",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "忆初中伏时，怫郁炎气升。",
      "赫日已照灼，赤云助轩腾。",
      "积水殆将沸，清风岂能兴？",
      "草木恐焚燎，窗扉似炊蒸。",
      "冰雪气已夺，蚊蝇势相矜。",
      "发狂忧不免，暑饮讵复胜。"
    ]
  },
  {
    "id": "2e89e4201d0b16854cb3f873a86490d6",
    "title": "过介甫",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "日暮驱马去，停镳叩君门。",
      "颇谙肺腑尽，不闻可否言。",
      "淡尔非外乐，恬然忘世喧。",
      "况值秋节应，清风荡歊烦。",
      "徘徊望星汉，更复坐前轩。"
    ]
  },
  {
    "id": "2e89e4201d0b16852155f5e1985616f9",
    "title": "过介甫归偶成",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "结交谓无嫌，忠告期有补。",
      "直道讵非难，尽言竟多迕。",
      "知者尚复然，悠悠谁可语？"
    ]
  },
  {
    "id": "2e89e4201d0b1685f7bca59ec239bb0f",
    "title": "合酱作",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "孺人舍我亡，稚子未堪役。",
      "家居拙经营，生理见侵迫。",
      "海盐从私求，厨面自官得。",
      "拣豆连数晨，汲泉候将夕。",
      "调挠遵古书，煎熬需日力。",
      "庶以具藜羹，故将供脍食。",
      "岂有寄径忧，提瓶无所适。",
      "但惭著书非，覆瓿固其职。"
    ]
  },
  {
    "id": "2e89e4201d0b16850c418bdfd40ed5de",
    "title": "送章婺州",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "方拥使君节，驾言自东还。",
      "又闻白丞相，怀绂出九关。",
      "遂纵大船去，欲追讵能攀。",
      "已喜所寄径，幽寻足溪山。",
      "仍夸越西部，迥在云林间。",
      "屋瓦遍高下，青苍更回环。",
      "穿路竹袅袅，鸣沙水潺潺。",
      "曾有樽酒适，每需庭讼闲。",
      "况席鼓琴旧，政行故非艰。",
      "岁暮当趋召，驰归复玉班。"
    ]
  },
  {
    "id": "2e89e4201d0b1685320ffa052a930105",
    "title": "瞿秘校新授官还南丰",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "柳色映驰道，水声通御沟。虽喜芳物盛，未同故人游。",
      "叩门忽去我，跃马振轻裘。佩印自兹始，过家当少留。",
      "中园何时到？薇蕨亦已柔。山翠入幽屐，渚香浮迥舟。",
      "阡陌有还往，壶觞时献酬。应笑天禄阁，寂寥谁见求？"
    ]
  },
  {
    "id": "2e89e4201d0b168528e29fd3d31cbe90",
    "title": "送程公辟使江西",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "程侯昔使西山下，金印出怀光满把。",
      "坐驰雷电破奸伏，力送春阳煦鳏寡。",
      "裤襦优足遍里巷，禾黍丰穰罄郊野。",
      "讼庭终日自虚旷，德宇平生本潇洒。",
      "龙渊决水涨清沼，鸟背诛林开广厦。",
      "苍颜拥槛四山出，翠色横櫩大江泻。",
      "掌平百里露州郭，发密千甍衔屋瓦。",
      "云裘数曲秀兰蕙，凤盖相摩擢梧槚。",
      "客来尚喜井投辖，主礼宁论烛飞灺。",
      "三吴月出照金戟，百越风来吹玉斝。",
      "羽钗绝艳舞回雪，宝剑诸儒谈炙輠。",
      "一尊放意受天籁，万累回头真土苴。",
      "我思飞步缀登蹑，又欲生绡乞图写。",
      "身縻东观愿虽阻，日注漳门心岂舍。",
      "过临有幸破氛雾，奋厉方欣入陶冶。",
      "斋航又自日边去，信节初从天上假。",
      "旧邦往靖寄挥麈，新谷来输付流马。",
      "遥知素誉在民口，已有欢声腾里社。",
      "却寻泉石引幽士，想忆沙尘笑劳者。",
      "何当一解豫章榻，强赋土风令中雅。"
    ]
  },
  {
    "id": "2e89e4201d0b168576154b4bfac02cd1",
    "title": "游金山寺作",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "候潮动鸣橹，出浦纵方舟。",
      "举箔见兹山，岿然峙中流。",
      "朱堂出烟雾，缥缈若瀛洲。",
      "十年入梦想，一日恣寻游。",
      "屐履上层阁，披襟当九秋。",
      "地势已潇洒，风飙更飕飗。",
      "远挹蜀浪来，旁临沧海浮。",
      "壶觞对京口，笑语落扬州。",
      "久闻神龙伏，况睹鸷鸟投。",
      "行缘石径尽，却倚岩房幽。",
      "颇谐云林思，顿豁尘土忧。",
      "昏钟满江路，归榜尚夷犹。"
    ]
  },
  {
    "id": "2e89e4201d0b1685799b7f86583e8622",
    "title": "答葛蕴",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "我初未识子，已知子能文。",
      "春风吹我衣，暮召入九阍。",
      "众中得子辞，默许非他人。",
      "方将引飞黄，使出万马群。",
      "差之在须臾，气沮不复论。",
      "大明临万物，我亦傍车尘。",
      "相逢扶桑侧，一揖意自亲。",
      "屈子果由我，相示以无言。",
      "同行千步廊，揽辔金马门。",
      "归来客舍中，未及还往频。",
      "东舟载子去，千里不逡巡。",
      "今者坐瓯越，相望若参辰。",
      "忽有海上使，问我及墙藩。",
      "得子百篇作，读之为忻忻。",
      "大章已逸发，小章更清新。",
      "远去笔墨畦，徒识斧凿痕。",
      "想当经营初，落纸有如神。",
      "勉哉不自止，直可窥灵均。",
      "我老未厌此，持夸希代珍。",
      "朝吟忘日昃，暮吟忘日曛。",
      "发声欲荐子，自笑不足云。"
    ]
  },
  {
    "id": "2e89e4201d0b1685c809c149fb1187e5",
    "title": "种牡丹",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "经冬种牡丹，明年待看花。",
      "春条始秀出，蠹已病其芽。",
      "柯枯叶亦落，重寻但空槎。",
      "朱栏犹照耀，所待已泥沙。",
      "本不固其根，今朝谩咨嗟。"
    ]
  },
  {
    "id": "2e89e4201d0b1685025ef0447627aab0",
    "title": "西湖二月二十日",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "平生拙人事，出走临东藩。",
      "纷此狱讼地，欣乘刀笔闲。",
      "漾舟明湖上，清镜照衰颜。",
      "春风随我来，扫尽冰雪顽。",
      "花开满北渚，水渌到南山。",
      "鱼鸟自翔泳，白云时往还。",
      "吾亦乐吾乐，放怀天地间。",
      "顾视彼夸者，锱铢何足言？"
    ]
  },
  {
    "id": "2e89e4201d0b168543bd9fd4fd80a9c1",
    "title": "南湖行二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "二月南湖春雨多，春风荡漾吹湖波。著红少年里中出，百金市上裁轻罗。",
      "插花步步行看影，手中掉旅唱吴歌。放船纵棹鼓声促，蛟龙擘水争驰逐。",
      "倏亲忽远谁可追？朝在西城暮南溪。夺标得隽唯恐迟，雷轰电激使人迷。",
      "红帘彩舫观者多，美人坐上扬双蛾。断瓶取酒饮如水，盘中白笋兼青螺。",
      "生长江湖乐卑湿，不信中州天气和。"
    ]
  },
  {
    "id": "2e89e4201d0b168543bd9fd47da4766e",
    "title": "南湖行二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "东南溪水来何长，若耶清明宜靓妆。",
      "南湖一吸三百里，古人已疑行镜里。",
      "春风来吹不生波，秀壁如奁四边起。",
      "蒲芽荇蔓自相依，踯躅夭桃开满枝。",
      "求群白鸟映沙去，接翼黄鹂穿树飞。",
      "我坐荒城苦卑湿，春至花开曾未知。",
      "荡桨如从武陵入，千花百草使人迷。",
      "山回水转不知远，手中红螺岂须劝。",
      "轻舟短楫此溪人，相要水上亦湔裙。",
      "家住横塘散时晚，分明笑语隔溪闻。"
    ]
  },
  {
    "id": "2e89e4201d0b1685cd3a83f12e752e5d",
    "title": "北湖",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "常时泛西湖，已觉烟水永。北堤复谁开？长涵一川静。",
      "久幽繇地偏，跬步人迹屏。我初得之喜，指顾辟榛梗。",
      "种花延妙香，插柳待清影。飞梁通两涯，结宇临四境。",
      "包罗尽高卑，开拓极壬丙。洒然尘滓消，恍尔心目醒。",
      "兴物振滞淹，如人出奇颖。日携二三子，杖屦屡观省。",
      "念时方有为，众智各驰骋。独此得逍遥，固知拙者幸。"
    ]
  },
  {
    "id": "2e89e4201d0b1685f360b1ed8d59c4ba",
    "title": "百花堤",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "如玉水中沙，谁为北湖路？",
      "久翳荒草根，未承青霞步。",
      "我为发其枉，修营极幽趣。",
      "发直而砥平，骅骝可驰鹜。",
      "周以百花林，繁香泫清露。",
      "间以绿杨阴，芳风转朝莫。",
      "飞梁凭太虚，峣榭蹑烟雾。",
      "直通高城颠，海岱归指顾。",
      "为州乏长材，幸岁足粳稌。",
      "与众饱而嬉，陶然无外慕。"
    ]
  },
  {
    "id": "2e89e4201d0b16857a5aab45ea5507d9",
    "title": "芙蓉台",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "芙蓉花开秋水冷，水面无风见花影。",
      "飘香上下两婵娟，云在巫山月在天。",
      "清澜素砾为庭户，羽盖霓裳不知数。",
      "台上游人下流水，柱脚亭亭插花里。",
      "阑边饮酒棹女歌，台北台南花正多。",
      "莫笑来时常著屐，绿柳墙连使君宅。"
    ]
  },
  {
    "id": "2e89e4201d0b1685c3c0cb6afa06b2d0",
    "title": "送李撰赴举",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "潮水碧，槐花黄，山川摇落窗户凉。",
      "宿云星稀日东出，青冥风高雁南翔。",
      "华堂昨夜读书客，匹马今朝游大梁。",
      "锋铓拂尘见飞影，把握惊人持夜光。",
      "康衢四辟通万里，天驷得地方腾骧。",
      "我留东山意颇卓，屏弃外虑无毫芒。",
      "子能相从味冲漠，捉棰勿暂迟归装。"
    ]
  },
  {
    "id": "2e89e4201d0b1685f1dfb330f9b45f15",
    "title": "送韩玉汝",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "野岸涨流水，名园纷杂英。",
      "旭景冠盖集，清谈樽酒倾。",
      "重此台省秀，驾言江海行。",
      "已喜怀抱粹，况推材实精。",
      "众许极高远，时方藉经营。",
      "讵止富中廪，固将泽东氓。",
      "还当本朝用，不待芳岁更。",
      "功名自兹始，勿叹华发生。"
    ]
  },
  {
    "id": "2e89e4201d0b1685674a8145d696e90b",
    "title": "秋怀二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "流水寒更澹，虚窗深自明。",
      "褰帷远钟断，拥褐晨香清。",
      "油然素心适，缅彼外物轻。",
      "因时固有应，在理复何营？",
      "隐几公事退，卷书坐南荣。",
      "以兹远尘垢，何异山中情？"
    ]
  },
  {
    "id": "2e89e4201d0b1685674a8145502b6c54",
    "title": "秋怀二首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "为州讵非忝，即事亮何成？",
      "幸兹桑麻熟，复尔仓箱盈。",
      "闾里凶党戢，阶除嚚讼清。",
      "日携二三子，饱食中园行。",
      "念非形势迫，免有弹弋惊。",
      "幽闲固可乐，勿慕高远名。"
    ]
  },
  {
    "id": "2e89e4201d0b16853aa904305057d03b",
    "title": "招隐寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "一径入松下，两峰横马前。",
      "攀缘绿罗磴，飞步苍崖巅。",
      "昔人此嘉遁，手弄朱丝弦。",
      "想当林间月，独写山中泉。",
      "此乐非外得，肯受世网牵。",
      "我亦本萧散，至此更怡然。",
      "偏怜最幽处，流水鸣溅溅。"
    ]
  },
  {
    "id": "2e89e4201d0b1685b11872c374f23626",
    "title": "延庆寺会景纯正仲希道介夫明叟纳凉同观建邺宫中画象翰林墨迹延庆寺者刘裕故宅中有寿丘山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "禅方寿丘山，平昔宋公宅。",
      "好风吹雨来，暑气一荡涤。",
      "我与二三友，欢言同几席。",
      "神清轶埃壒，趣合尽肝膈。",
      "岭竹翠尚新，水花红可摘。",
      "以此侑樽酒，隤然岸巾帻。",
      "建邺旧丹青，金銮馀翰墨。",
      "绰约桃李颜，超遥龙虎迹。",
      "𥾝矣霸王邺，信哉文章伯。",
      "感古已踌躇，慕奇复叹息。",
      "泊无势利心，自觉衿虑适。",
      "起坐相扳牵，迟留日将夕。"
    ]
  },
  {
    "id": "2e89e4201d0b16856d0cbd92cce6fe2f",
    "title": "送丰稷",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "桃花染破南山青，汉江此时春水生。",
      "客舟相语人夜起，劲橹乱江群雁声。",
      "之君飘泊动归思，告我举装千里行。",
      "闳材壮思风雨发，绿鬓少年冰雪清。",
      "读书一见若经诵，下笔千言能立成。",
      "精微自得有天质，操行秀出存乡评。",
      "嗟从薄禄困流滞，能诱鄙俗销纷争。",
      "弦歌躬劝士强学，田里堵安人力耕。",
      "嗟予据桉但画诺，遇事缩手方蒙成。",
      "虽知璞玉难强献，欲挂尘榻空含情。",
      "岁寒不变乃知确，物理先否终当亨。",
      "维舟且尽今夕语，明日帆随白鸟轻。"
    ]
  },
  {
    "id": "2e89e4201d0b1685af645239e3bdd01e",
    "title": "不饮酒",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "不饮酒，不善谐，少年醒眼看花开。",
      "况从多病久衰耗，自顾白发垂毰毸。",
      "纵遇花时少情思，经春不曾衔酒杯。",
      "布谷但忧天雨少，提壶谩闻山鸟催。",
      "且坐蒲团纸窗暖，两衙退后睡敦敦。"
    ]
  },
  {
    "id": "2e89e4201d0b1685461461cfad2615b2",
    "title": "初发襄阳携家夜登岘山置酒",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "维舟沔南岸，置酒岘山堂。",
      "入坐松雨湿，吹衣水风凉。",
      "烟岭火明灭，秋湍声激扬。",
      "乍释尘垢累，况馀灯烛光。",
      "羊公昔宴客，为乐未遽央。",
      "而我独今夕，携家对壶觞。",
      "颇适麋鹿性，顿惊清兴长。",
      "归去任酩酊，讵期夸阿强？"
    ]
  },
  {
    "id": "2e89e4201d0b1685e7f9a1d456d5a585",
    "title": "高阳池",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "山公昔在郡，日醉高阳池。",
      "归时夸酩酊，更问并州儿。",
      "我亦爱池上，眼明见清漪。",
      "二年始再往，一杯未尝持。",
      "念岂公事众，又非筋力衰。",
      "局束避世网，低回绁尘羁。",
      "独惭旷达意，窃禄诚已卑。"
    ]
  },
  {
    "id": "2e89e4201d0b16857de4566a87cc6629",
    "title": "游鹿门不果",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "方舟下秋濑，已远汉南城。",
      "念昔在郡日，苦为尘网婴。",
      "低心就薄禄，实负山水情。",
      "鹿门最秀发，十里行松柽。",
      "宿幌白云影，入窗流水声。",
      "庞公昔抱道，遁世此躬耕。",
      "风雨塞天地，伺晨独先鸣。",
      "故岩但闻说，已觉醒朝酲。",
      "及兹道途出，谓谐猿鹤迎。",
      "顾值深泞阻，独怜幽思并。",
      "不踏苏岭石，虚作襄阳行。"
    ]
  },
  {
    "id": "2e89e4201d0b1685f1fc97b0294f7bad",
    "title": "汉广亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "悠悠汉水长，剡剡楚山密。",
      "若与心目期，争从窗户出。",
      "太守朴鄙人，迂无适时术。",
      "治民务不烦，得以偷暇日。",
      "北城最频登，局促谐旷逸。",
      "云根辨毫芒，鸟背临嵂崒。",
      "亦以乐宾游，岂惟慰衰疾？",
      "欲寄别后情，嗟无少文笔。"
    ]
  },
  {
    "id": "2e89e4201d0b1685e928079d071c323d",
    "title": "闻喜亭",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "闻喜名自昔，广亭临汉津。",
      "飞甍出万屋，地绝无纤尘。",
      "盘道城堞古，远林墟曲新。",
      "静觉耕钓胜，幽宜鸥鹭驯。",
      "赖此荒僻郡，幸容朴愚人。",
      "阁铃昼常寂，斋酿寒更醇。",
      "一樽且勤设，勿负头上巾。"
    ]
  },
  {
    "id": "2e89e4201d0b168555cfc90e4c99a0d7",
    "title": "刘景升祠",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "景升得二蒯，坐论胜凶残。",
      "正当丧乱时，能使憔悴宽。",
      "缤纷多士至，肃穆万里安。",
      "能收众材助，图大信不难。",
      "诸公龙凤姿，有待久盘桓。",
      "得一固足兴，致之岂无端？",
      "乃独采樗栎，不知取椅檀。",
      "盖云器有极，在理良足叹。"
    ]
  },
  {
    "id": "2e89e4201d0b16857be60021071813d3",
    "title": "隆中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "志士固有待，显默非苟然。",
      "孔明方微时，息驾隆中田。",
      "出身感三顾，鱼水相后先。",
      "开迹在庸蜀，欲正九鼎迁。",
      "垂成中兴业，复汉临秦川。",
      "平生许与际，独比管乐贤。",
      "人材品目异，自得岂虚传？"
    ]
  },
  {
    "id": "2e89e4201d0b1685fb37737a3378ee57",
    "title": "蔡洲",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "蔡洲昔人居，遗堵不可寻。",
      "青石久埋没，荒烟起空林。",
      "昔人依刘表，意气传至今。",
      "广路竞朱毂，深藏閟黄金。",
      "构难琦琮间，咎责积已深。",
      "终贻覆宗累，苟得非所钦。",
      "为恶理当尔，足惩夸者心。"
    ]
  },
  {
    "id": "2e89e4201d0b16855b01e70373b1c578",
    "title": "谷隐寺",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "岘南众峰外，窅然空谷深。",
      "丹楼倚碧殿，夐出道安林。",
      "习池抱邻曲，虚窗漱清音。",
      "竹静幽鸟语，果熟孤猿吟。",
      "故多物外趣，足慰倦客心。",
      "但恨绁尘羁，无繇数追寻。"
    ]
  },
  {
    "id": "2e89e4201d0b1685e68d9a7675d98113",
    "title": "万山",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "万山临汉皋，峰岭颇秀发。",
      "王繁旧居处，荒草久埋没。",
      "解佩盖已迷，沉碑终自伐。",
      "最宜北城望，正值氛霭歇。",
      "缥缈出烟云，清明动毛发。",
      "留连至归时，长见西林月。"
    ]
  },
  {
    "id": "2e89e4201d0b1685a318d32622b9e637",
    "title": "题张伯常汉上茅堂",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "远出清汉上，隐然一堤长。",
      "槐柳若云布，连阴入虚堂。",
      "架险注鸣溜，分畦殖群芳。",
      "岂惟富桑柘，盖亦馀囷仓。",
      "主人事幽屏，不愿尚书郎。",
      "即此徇高志，风骚恣徜徉。",
      "强起迫义重，还归直明光。",
      "清风凛然在，素壁盈文章。",
      "故栖勿回眄，黄鹄本高翔。"
    ]
  },
  {
    "id": "2e89e4201d0b1685b85109279b69e8a2",
    "title": "移守江西先寄潘延之节推",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "忆昔江西别子时，我初折腰五斗粟。",
      "南北相望十八年，俯仰飞光如转烛。",
      "子遗万事遂恬旷，我系一官尚局促。",
      "早衰胆气自然薄，多病颠毛那更绿？",
      "人情畦畛阻肝膈，世路风波悸心目。",
      "每嗟太守两朱轮，宁及田家一黄犊？",
      "幸逢怀绂入斗牛，喜得披山收宝玉。",
      "薄材顽钝待磨琢，旧学抢攘期反覆。",
      "云鸿可近眼先明，野鹿尚縻颜自忸。",
      "长须幸未阻诲存，下榻应容拜临辱。"
    ]
  },
  {
    "id": "2e89e4201d0b168514a7dcdb7a71847e",
    "title": "郧口",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "我行去此二十年，郧水不改流潺湲。",
      "风光满眼宛如昨，故人乘鸾独腾骞。",
      "今人随我不知昔，我记昔游何处言？",
      "泪向幽襟落如泻，况闻江汉断肠猿。"
    ]
  },
  {
    "id": "2e89e4201d0b16851d06e63b5d2595e7",
    "title": "促促为物役",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "促促为物役，区区迫世情。",
      "但嗟束缚急，未觉章绶荣。",
      "奈此两鬓白，顾无一廛耕。",
      "所求亦云几，脱粟与藜羹。"
    ]
  },
  {
    "id": "2e89e4201d0b168588302e97327583e1",
    "title": "鸿雁",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "江南岸边江水平，水荇青青渚蒲绿。",
      "鸿雁此时俦侣多，乱下沙汀恣栖宿。",
      "群依青荇唼且鸣，暖浴蒲根戏相逐。",
      "长无矰缴意自闲，不饱稻粱心亦足。",
      "性殊凡鸟自知时，飞不乱行聊渐陆。",
      "岂同白鹭空洁白，俯啄腥污期满腹。"
    ]
  },
  {
    "id": "2e89e4201d0b16856f7f67e1761ec30c",
    "title": "喜晴",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "天晴万里无纤风，江平水面磨青铜。",
      "光华逸发万物上，精气夐与扶桑通。",
      "我行江汉道苦恶，十步九折遗西东。",
      "况遭积雨驾高浪，沙翻石走相撞舂。",
      "操舟众工立噤㾕，湿橹钻火磨星红。",
      "荒蹊成潴尺寸碍，永日四望无人踪。",
      "一时得意数蛙黾，鸣跃振踞泥涂中。",
      "阴消阳胜有先兆，宇宙丹翠含冲融。",
      "今晨霾曀一扫荡，羲和徐行驱六龙。",
      "眼明意豁万事快，预喜来年麰麦丰。"
    ]
  },
  {
    "id": "2e89e4201d0b1685667e6b0256d35ed7",
    "title": "酬王正仲登岳麓寺阁见寄",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "闻君东南使，揽辔云松间。",
      "皇华照楚甸，吉玉投衡山。",
      "幽寻得临观，意豁穷跻攀。",
      "顾我客斗牛，三年疏往还。",
      "低心念弱志，引领望衰颜。",
      "未共尊酒乐，良嗟人事艰。",
      "叱驭犯冰雪，回镳驰九关。",
      "何足慰离思，德音锵佩环。"
    ]
  },
  {
    "id": "2e89e4201d0b1685ddbd2d528526b83c",
    "title": "访石仙岩杜法师",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "杜君袖衔丹砂书，一顾诃斥百怪除。",
      "声如翻河落天衢，四方争迎走高车。",
      "方瞳秀貌白须垂，买船东南寻旧居。",
      "石岩天开立精庐，四山波澜势争趋。",
      "君琴一张酒一壶，笑谈衮衮乐有馀。",
      "我今归来尚踟蹰，羡君决发真丈夫。"
    ]
  },
  {
    "id": "2e89e4201d0b1685464e4cd177b35e9a",
    "title": "晓出",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "晓出城南罗卒乘，皂纛朱旗密相映。",
      "貔貅距跃良家子，鹅鹳弥缝司马令。",
      "夺标一一飞步疾，盘槊两两翻身劲。",
      "霸上今朝且儿戏，卫青异日须天幸。"
    ]
  },
  {
    "id": "2e89e4201d0b16853674af8359e34ab2",
    "title": "和贡甫送元考元考不至",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "蓬山有行客，欲上北城舟。",
      "学问本闳博，言谈非谬悠。",
      "尝陈帝王略，得试紫云楼。",
      "一时惊豪捷，况复富春秋。",
      "朋游所欣附，争欲致绸缪。",
      "承明动乡思，岁久道苦修。",
      "忽怀淄川组，夙昔愿始酬。",
      "出饯集俦侣，清欢期少留。",
      "酒阑竟不至，眷眷久临流。",
      "微我独有咎，此诗聊可求。"
    ]
  },
  {
    "id": "2e89e4201d0b16856e2595ee2cea50fb",
    "title": "京师观音院新堂",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "九衢言语乱人耳，三市尘沙眯人目。猿狙未惯裹章绶，鱼鸟宁忘慕溪谷？",
      "恨无栖宿在清旷，欲弄潺湲愈烦燠。道人谁氏斥佳境？决汉披霄敞华屋。",
      "骈罗嶷嶷三秀石，丛迸娟娟两修竹。云蒸雨泄被岩壑，海倒河垂动林麓。",
      "顿惊俯仰远嚣浊，岂直形骸摆羁束。解衣坚坐暝忘返，饮水清谈心亦足。",
      "丈夫壮志须坦荡，曲士阴机谩翻覆。青鞋赤舄偶然尔，安用区区巧追逐。"
    ]
  },
  {
    "id": "2e89e4201d0b1685e8509325c1fb19ee",
    "title": "北渚亭雨中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "振衣已出尘土外，卷箔更当风雨间。",
      "泉声渐落石沟涧，云气迥压金舆山。",
      "寒沙漠漠鸟飞去，野路悠悠人自还。",
      "耕桑千里正无事，况有樽酒聊开颜。"
    ]
  },
  {
    "id": "2e89e4201d0b168579f13381a7a13aa6",
    "title": "咏柳",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "乱条犹未变初黄，倚得东风势便狂。",
      "解把飞花蒙日月，不知天地有清霜。"
    ]
  },
  {
    "id": "2e89e4201d0b1685dd3b567b8fa98797",
    "title": "初冬道中",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "潦退蛟螭不可逃，溪潭清澈见秋毫。",
      "欲霜日射西山赤，渐冷天腾北极高。",
      "秀色更浓唯竹柏，孤根先动是蓬蒿。",
      "感时一抚青萍叹，马踏西风气自豪。"
    ]
  },
  {
    "id": "2e89e4201d0b1685e9564b1abfc86569",
    "title": "离齐州后五首",
    "authorName": "曾巩",
    "authorId": "2e89e4201d0b168503e0704be5e63da7",
    "dynasty": "宋",
    "content": [
      "【其一】",
      "云帆十幅顺风行，卧听随船白浪声。",
      "好在西湖波上月，酒醒还到纸窗明。",
      "【其二】",
      "画船终日扒沙行，已去齐州一月程。",
      "千里相随是明月，水西亭上一般明。",
      "【其三】",
      "文犀剡剡穿林笋，翠靥田田出水荷。",
      "正是西亭销暑日，却将离恨寄烟波。",
      "【其四】",
      "将家须向习池游，难放西湖十顷秋。",
      "从此七桥风与月，梦魂长到木兰舟。",
      "【其五】",
      "荷气夜凉生枕席，水声秋醉入帘帏。",
      "一帆千里空回首，寂寞船窗只自知。"
    ]
  },
  {
    "id": "2e89e4201d1444cd6a2e76f3fdeb5bab",
    "title": "诗一首",
    "authorName": "文仪",
    "authorId": "2e89e4201d1444cda4d2f0d2e3251075",
    "dynasty": "宋",
    "content": [
      "乙卯之春凤诏颁，二孙指拟上春官。",
      "兰宫绾却蓝袍了，犹恨麻衣泪未干。"
    ]
  },
  {
    "id": "2e89e4201d1469075d594373cc28abd6",
    "title": "题徐熙牡丹图",
    "authorName": "吴皇后",
    "authorId": "2e89e4201d146907e19347e1ae5e3ce4",
    "dynasty": "宋",
    "content": [
      "吉祥亭下万年枝，看尽将开欲落时。",
      "却是双红有深意，故留春色缓人思。"
    ]
  },
  {
    "id": "2e89e4201d146907e38217533ca3a213",
    "title": "题徐熙芍药",
    "authorName": "吴皇后",
    "authorId": "2e89e4201d146907e19347e1ae5e3ce4",
    "dynasty": "宋",
    "content": [
      "秾李夭桃扫地无，眼明惊见玉盘盂。",
      "扬州省识春风面，看尽群花总不如。"
    ]
  },
  {
    "id": "2e89e4201d188e16c74ce019b28a25f7",
    "title": "答贺文杏堂韵",
    "authorName": "赵必蒸",
    "authorId": "2e89e4201d188e16d1457b72d1457b72",
    "dynasty": "宋",
    "content": [
      "文杏堂开华渡西，九天雨露正来肥。",
      "漫夸奕叶光先宅，却羡新裁出故知。",
      "千载暖回唐苑树，一时春足谢家枝。",
      "欲将俚语依金玉，把盏共论觉醉迟。"
    ]
  },
  {
    "id": "2e89e4201d188e169313af4ddc53f90b",
    "title": "为子侄入宗学赋二首志喜",
    "authorName": "赵必蒸",
    "authorId": "2e89e4201d188e16d1457b72d1457b72",
    "dynasty": "宋",
    "content": [
      "月露才华锦绣章，麟经家学独夸长。",
      "笑谈鏖战联三捷，此是男儿立志强。"
    ]
  },
  {
    "id": "2e89e4201d188e169313af4d7332ac8e",
    "title": "为子侄入宗学赋二首志喜",
    "authorName": "赵必蒸",
    "authorId": "2e89e4201d188e16d1457b72d1457b72",
    "dynasty": "宋",
    "content": [
      "采芹今已入宫墙，不负平生志气昂。",
      "更拟来科应特奏，光荣宗室姓名香。"
    ]
  },
  {
    "id": "2e89e4201d188e160c75f3a671805910",
    "title": "星渚赵侍郎霞城枉驾",
    "authorName": "赵必蒸",
    "authorId": "2e89e4201d188e16d1457b72d1457b72",
    "dynasty": "宋",
    "content": [
      "高情潇洒出风尘，华毂传呼下士频。",
      "独愧迂疏无别技，鸿飞冥冥任吾真。"
    ]
  },
  {
    "id": "2e89e4201d188e168739ee464fac8ff2",
    "title": "答资政赵庸斋",
    "authorName": "赵必蒸",
    "authorId": "2e89e4201d188e16d1457b72d1457b72",
    "dynasty": "宋",
    "content": [
      "樗栎惭非梁栋材，自甘落拓困尘埃。",
      "明公终日垂青眼，皓首穷年志欲灰。"
    ]
  },
  {
    "id": "2e89e4201d188e16a4cc729d148d070a",
    "title": "忆业师刘夫子",
    "authorName": "赵必蒸",
    "authorId": "2e89e4201d188e16d1457b72d1457b72",
    "dynasty": "宋",
    "content": [
      "严风砭肌骨，怵然起遐思。",
      "哲人已久萎，谁可作圣仪。",
      "吾虞刘夫子，曰维百世师。",
      "秉直疾邪佞，是非无所私。",
      "依归良有在，出处各以时。",
      "遭时复不偶，竟尔相睽违。",
      "四顾寂似阗，中心重凄其。"
    ]
  },
  {
    "id": "2e89e4201d1cef8fd9d925451a06b160",
    "title": "游大涤山",
    "authorName": "上官辰",
    "authorId": "2e89e4201d1cef8fd1457b72d1457b72",
    "dynasty": "宋",
    "content": [
      "山蟠鳌足云千丈，溪折羊肠路九回。",
      "神石肯穿秦斧凿，古坛曾见汉楼台。",
      "秋山风雨银河下，月夜笙箫玉佩来。",
      "山自青青泉自洁，百年踪迹几苍苔。"
    ]
  },
  {
    "id": "2e89e4201d212d519c60820f5e7899a8",
    "title": "列岫亭",
    "authorName": "江定斋",
    "authorId": "2e89e4201d212d51d1457b72d1457b72",
    "dynasty": "宋",
    "content": [
      "倚槛穷双目，疏林出远村。",
      "秋深山有骨，霜降水无痕。",
      "天地供吟思，烟霞入醉魂。",
      "回头云破处，新月报黄昏。"
    ]
  },
  {
    "id": "2e89e4201d212d5152a4b00a94b155ac",
    "title": "题金山雄跨亭",
    "authorName": "江定斋",
    "authorId": "2e89e4201d212d51d1457b72d1457b72",
    "dynasty": "宋",
    "content": [
      "漠漠杨花满渡头，东方助我作山游。",
      "凌空地势欲吞海，绕寺渡声长带秋。",
      "远近烟光分岸色，高低塔影浸江流。",
      "栏干倚遍无穷思，频唤吟杯洗□愁。"
    ]
  },
  {
    "id": "2e89e4201d29038cf9edaa8ada8ef7e6",
    "title": "题翠蛟亭",
    "authorName": "赵汝諿",
    "authorId": "2e89e4201d29038cd1457b72d1457b72",
    "dynasty": "宋",
    "content": [
      "百丈寒蛟下翠庭，幽人相对觉风生。",
      "阑干小倚飞觞处，一曲松风乱雨声。"
    ]
  },
  {
    "id": "2e89e4201d29038cc3c565b119ab9b9a",
    "title": "大涤洞留题",
    "authorName": "赵汝諿",
    "authorId": "2e89e4201d29038cd1457b72d1457b72",
    "dynasty": "宋",
    "content": [
      "坡老吟来今几龄，翠蛟飞舞若天成。",
      "栏干小倚挥觞处，最爱泉声乱雨声。"
    ]
  },
  {
    "id": "2e89e4201d29038cc3c565b15c19a974",
    "title": "大涤洞留题",
    "authorName": "赵汝諿",
    "authorId": "2e89e4201d29038cd1457b72d1457b72",
    "dynasty": "宋",
    "content": [
      "家近云山九锁深，诛茅已负十年心。",
      "笋舆扶醉归来晚，清梦犹闻金玉音。"
    ]
  },
  {
    "id": "2e89e4201d324905c7d51984c0976540",
    "title": "题英薮山房",
    "authorName": "王朝佐",
    "authorId": "2e89e4201d324905a4d2f0d2d1457b72",
    "dynasty": "宋",
    "content": [
      "筑室傍丹梯，新颜手自题。",
      "空涵龙洞雨，壁污燕巢泥。",
      "树色围春昼，书声杂暮溪。",
      "南园花正发，携酒听莺啼。"
    ]
  },
  {
    "id": "2e89e4201d324905c0a01d7768217da7",
    "title": "清辉堂",
    "authorName": "王朝佐",
    "authorId": "2e89e4201d324905a4d2f0d2d1457b72",
    "dynasty": "宋",
    "content": [
      "古汴寒灰不可温，荧荧孤屿火犹存。",
      "一抔未问长陵土，两字先劳万乘尊。",
      "卓笔有锋兵自弱，投戈无志艺何论。",
      "清辉堂外重回首，谩说旋乾与转坤。"
    ]
  },
  {
    "id": "2e89e4201d324905181804c8554973f9",
    "title": "敬轩",
    "authorName": "王朝佐",
    "authorId": "2e89e4201d324905a4d2f0d2d1457b72",
    "dynasty": "宋",
    "content": [
      "作圣阶梯义甚明，岂容惰慢倒仪形。",
      "气将六马收衔辔，心不多歧守性灵。",
      "上帝鉴兹恒翼翼，主翁唤醒更惺惺。",
      "揭楣倘有希贤志，合把斋箴究考亭。"
    ]
  },
  {
    "id": "2e89e4201d324905ee7f4a7e696889bb",
    "title": "送林道会归平阳",
    "authorName": "王朝佐",
    "authorId": "2e89e4201d324905a4d2f0d2d1457b72",
    "dynasty": "宋",
    "content": [
      "研朱点易已多年，洞底烟霞别有天。",
      "千里漫来骑只鹤，一官归去领群仙。",
      "药炉暖养烧丹火，茶灶晴分瀹茗泉。",
      "安得尘襟都扫却，相从细读悟真篇。"
    ]
  },
  {
    "id": "2e89e4201d32490540a4fcc6ab973498",
    "title": "贞义女祠",
    "authorName": "王朝佐",
    "authorId": "2e89e4201d324905a4d2f0d2d1457b72",
    "dynasty": "宋",
    "content": [
      "濑水何泱泱，携篚向水旁。",
      "低头事漂洗，不惜湿罗裳。",
      "晨出未暮归，老母在高堂。",
      "三十不愿适，焉知绣鸳鸯。",
      "道逢困丈夫，行乞良可伤。",
      "一饭妇女仁，况有残壶浆。",
      "终焉感礼义，出词何慨慷。",
      "贞洁恐无知，清流见肝肠。",
      "悲哉伍子胥，百金何足偿。",
      "惟有鸱夷心，可与增辉光。"
    ]
  },
  {
    "id": "2e89e4201d33ee689bc3bf56c6f39da4",
    "title": "勉绳武王生",
    "authorName": "赵汝谔",
    "authorId": "2e89e4201d33ee68d1457b72d1457b72",
    "dynasty": "宋",
    "content": [
      "家世才名著论衡，君今正好继前程。",
      "开门且悟扶风业，阅市须耽洛邑经。",
      "道在虞翻应有述，学高韩愈岂无称。",
      "圣贤都属吾儒事，莫堕疏慵忝此生。"
    ]
  },
  {
    "id": "2e89e4201d33ee68f0ce21a55820a827",
    "title": "悼梁公",
    "authorName": "赵汝谔",
    "authorId": "2e89e4201d33ee68d1457b72d1457b72",
    "dynasty": "宋",
    "content": [
      "鹤发童颜两鬓星，一经庭训已成名。",
      "倏惊南岳长庚堕，怪底西岩暮日倾。",
      "爵锡九重恩正洽，骨埋三尺土犹馨。",
      "贤郎连步从阶上，次弟褒封到墓茔。"
    ]
  },
  {
    "id": "2e89e4201d3a2a0752c6e6c520a253b2",
    "title": "送考亭朱夫子赴天台",
    "authorName": "陈邦钥",
    "authorId": "2e89e4201d3a2a07d1457b72d1457b72",
    "dynasty": "宋",
    "content": [
      "羸马踏残月，荷策登泮宫。入门见先生，先生何从容。",
      "循循善诱能启下，青蒿因得附长松。短檠相对三百六十夜，高谈雄辨磊落沃胸中。",
      "吾王求士苦匆匆，未许先生久卧龙。乘骢直上天台路，只缘此去何由从。",
      "呜唏吁，小斋从此冷如水，齑盐朝暮怏怏尔。空留绛怅照孤灯，窗外西风寒起苇。"
    ]
  },
  {
    "id": "2e89e4201d428e45fc99b26af4e750ff",
    "title": "清明日对酒",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "南北山头多墓田，清明祭扫各纷然。",
      "纸灰飞作白蝴蝶，泪血染成红杜鹃。",
      "日落狐狸眠冢上，夜归儿女笑灯前。",
      "人生有酒须当醉，一滴何曾到九泉。"
    ]
  },
  {
    "id": "2e89e4201d428e4572e04d914b56a06a",
    "title": "秋日",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "庭草衔秋自短长，悲蛩传响答寒螿。",
      "豆花似解通邻好，引蔓殷勤远过墙。"
    ]
  },
  {
    "id": "2e89e4201d428e45764af23e3bebcb65",
    "title": "春日即事",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "人间闲日月，春后乍晴阴。",
      "半夜雨声急，一溪流水深。",
      "鸟啼花自发，诗就客能吟。",
      "短策西湖路，幽芳信意寻。"
    ]
  },
  {
    "id": "2e89e4201d428e4586e183cba985495b",
    "title": "天台曹园",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "蔡岭桑麻地，曹家桃李庄。",
      "溪流春水滑，梅度晚风香。",
      "竹屋解留客，笋舆休俶装。",
      "平生看花法，不学蜜蜂忙。"
    ]
  },
  {
    "id": "2e89e4201d428e4549a416a2d12825c4",
    "title": "春日湖上",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "乘兴行新路，凝情独老翁。",
      "马蹄春草上，人影夕阳中。",
      "飞絮沿湖白，残花染浪红。",
      "晚归云气合，双桨破空蒙。"
    ]
  },
  {
    "id": "2e89e4201d428e455363f338fa15dfcd",
    "title": "古庙",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "古庙依乔木，开门对浅沙。",
      "短篱红槿树，深径碧苔花。",
      "屋破香烟湿，庭空日脚斜。",
      "山寒无赛鼓，鸣噪集神鸦。"
    ]
  },
  {
    "id": "2e89e4201d428e455b8ab43b2b522467",
    "title": "卜居",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "结屋离黄道，开门对白沙。",
      "一庄千古月，三径四时花。",
      "客至旋沽酒，身闲自煮茶。",
      "相闻虫鸟外，不复听喧哗。"
    ]
  },
  {
    "id": "2e89e4201d428e4513957613c8800e06",
    "title": "松溪庙",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "庙自何年立，门深昼不扃。",
      "寒藤扶坏壁，秋草带疏棂。",
      "溪接东西碧，山分远近青。",
      "老巫逢客至，谩说有神灵。"
    ]
  },
  {
    "id": "2e89e4201d428e454bc8015185b93259",
    "title": "育王寺",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "精蓝游历地，景物自情亲。",
      "鹤引登山客，僧迎礼塔人。",
      "名花千佛供，乔木万夫身。",
      "碑刻东坡作，重来为拂尘。"
    ]
  },
  {
    "id": "2e89e4201d428e45d5c6e32f8a156e66",
    "title": "乌镇普静寺寺沈休文故居也",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "寂寞梁朝寺，深廊十数闲。",
      "碑存知殿古，香冷觉僧残。",
      "断岸舟横浦，平坡树补山。",
      "休文如好在，依旧带围宽。"
    ]
  },
  {
    "id": "2e89e4201d428e45564bcdf65ed57fa8",
    "title": "渡钱塘",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "小立晴江上，潮生落照边。",
      "晚花低映水，春草暗迷烟。",
      "燕子飞官驿，鸥群引客船。",
      "关情南浦别，相对独依然。"
    ]
  },
  {
    "id": "2e89e4201d428e45a3b612d7ba25929c",
    "title": "感春",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "人事日纷纷，不知春已分。",
      "问梅成绿叶，看杏落红云。",
      "燕向晴空语，蛙从夜静闻。",
      "感时伤老大，孤坐对炉熏。"
    ]
  },
  {
    "id": "2e89e4201d428e45c7d351ebcea6aaed",
    "title": "小楼雨中",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "云浮江雨暗，独客苦淹留。",
      "白发羞明镜，青山对小楼。",
      "酒功书下下，心事付悠悠。",
      "安得并州剪，从头剪断愁。"
    ]
  },
  {
    "id": "2e89e4201d428e4585f4d67d12cd63c9",
    "title": "忆西湖",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "西湖春二月，结客少年游。",
      "骏马黄金勒，长身紫绮裘。",
      "爱花论担买，嗜酒满船浮。",
      "两载缘何事，台州又越州。"
    ]
  },
  {
    "id": "2e89e4201d428e4522da88e59c09cb62",
    "title": "喜乡友来",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "萧萧春夜雨，有客渡江来。",
      "世事攒眉说，乡谈信口开。",
      "晚肴供苦笋，时果荐青梅。",
      "甚欲浇离恨，呼镫拨酒醅。"
    ]
  },
  {
    "id": "2e89e4201d428e4522af4b29465aa08d",
    "title": "昌国县普济寺小亭",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "鲸海中流地，龙峰小洞天。",
      "亭高先得月，树老久忘年。",
      "大士居邻境，闲僧指便船。",
      "若为风浪息，更结补陀缘。"
    ]
  },
  {
    "id": "2e89e4201d428e45bb2b84c62dc6d7e7",
    "title": "晓行",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "跨马登长路，闻鸡度远关。",
      "水光斜漾月，云影倒薶山。",
      "人迹霜桥外，禽声烟树间。",
      "自惭林下客，清梦未曾还。"
    ]
  },
  {
    "id": "2e89e4201d428e4543ad5672d918bbfd",
    "title": "初闻雷声",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "二月寒犹在，春云湿未开。",
      "洒窗终夜雨，发轫数声雷。",
      "荠麦绿生脑，棠梨红拆腮。",
      "西湖花事动，从此日裴回。"
    ]
  },
  {
    "id": "2e89e4201d428e456fc2131ae9cdf4c3",
    "title": "李将",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "自小在行伍，得官因用兵。",
      "筹边头发竖，入阵骨毛轻。",
      "战马惜如命，宝刀都有名。",
      "酒酣常骂坐，嫌客话升平。"
    ]
  },
  {
    "id": "2e89e4201d428e450a1ac5d2d13e748a",
    "title": "无锡县春日",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "吴楚新岐路，江湖旧散人。",
      "放船来古县，沽酒供闲身。",
      "花卸一村雨，鸟啼千树春。",
      "野塘风卷地，无复见芳尘。"
    ]
  },
  {
    "id": "2e89e4201d428e451a193c382d10074e",
    "title": "常熟县破山寺",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "古县沧浪外，精蓝缥渺间。",
      "木枯曾阅世，龙老解分山。",
      "鸟道秋迷迹，禅房昼掩关。",
      "诗成游子去，流水自潺潺。"
    ]
  },
  {
    "id": "2e89e4201d428e45b4849b63aae54bb1",
    "title": "曹娥浦泊舟",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "夜宿曹娥浦，停舟是几更。",
      "闻钟知寺近，听橹信潮生。",
      "风向沙头起，天从柁尾明。",
      "梦回无意绪，两岸杜鹃声。"
    ]
  },
  {
    "id": "2e89e4201d428e452a7e0d7afda00a99",
    "title": "七夕",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "一枕新凉供醉眠，觉来风物已凄然。",
      "山云带雨重重合，宫树鸣秋叶叶颠。",
      "满进一杯酬好节，休看两鬓换流年。",
      "双星回施痴儿等，容我长斋绣佛前。"
    ]
  },
  {
    "id": "2e89e4201d428e450254f98eb7023efd",
    "title": "送刘允叔主簿归山中",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "浮利浮名挽不来，故山归去恰春回。",
      "马兰旋摘和菘煮，枸杞新生傍菊栽。",
      "庭树夜留山鸟宿，洞门早为野云开。",
      "明年我亦天台寺，相伴芒鞋蹋古苔。"
    ]
  },
  {
    "id": "2e89e4201d428e45d4958f391c05931b",
    "title": "寄方岩",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "绿发仙人山泽癯，出游入息几曾拘。",
      "种花甚少四时有，谏草不多千古无。",
      "阅世眼高磨日月，好贤名重满江湖。",
      "行藏到得无心处，钟鼎山林岂异涂。"
    ]
  },
  {
    "id": "2e89e4201d428e4591da0df063b5899d",
    "title": "自赋",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "蜗角蝇头总是虚，何须留恋市朝居。",
      "老于亲戚情当密，贫与公卿分合疏。",
      "小涧草荒元种菊，故山尘满旧抄书。",
      "几时归去重料理，啸月眠云得自如。"
    ]
  },
  {
    "id": "2e89e4201d428e45a66eea547eaf52e6",
    "title": "蕺山登高",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "醉眼横斜看菊枝，又成客里过佳期。",
      "去年行路犹持酒，今日登高懒赋诗。",
      "老泪怕从衣袖见，闲情但有帽檐知。",
      "阿髯故国才归得，岁岁须来举一卮。"
    ]
  },
  {
    "id": "2e89e4201d428e454357f3848525e195",
    "title": "重游无量院",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "佛屋攲斜老翠微，小轩犹记昔游时。",
      "江云带雨凉生竹，野水迎潮暗入篱。",
      "门外风波僧自识，山中朝莫客曾知。",
      "眼明素壁关情久，十载财能写此诗。"
    ]
  },
  {
    "id": "2e89e4201d428e4539dba986e30e5d2c",
    "title": "春霁",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "积雨才收云尽归，长空一色碧琉璃。",
      "日移帘影临书案，风飐瓶花落研池。",
      "巢燕学飞犹恋母，笼鸡得食旋呼儿。",
      "眼看景物关情甚，喜为新晴赋此诗。"
    ]
  },
  {
    "id": "2e89e4201d428e45dfa9d069ff7f2270",
    "title": "岁除登岝崿山精舍",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "萧寺经行无尽情，倚阑长是眼增明。",
      "溪因宿雨十分急，山为凝寒一味清。",
      "竹外飞花随晚吹，树头幽鸟试春声。",
      "重来又是明年事，临出门犹款款行。"
    ]
  },
  {
    "id": "2e89e4201d428e45ed1693caa4e46954",
    "title": "张氏曲江",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "一曲澄江两派分，满山修竹绿齐云。",
      "矮窗风月侵帆腹，小径烟霞隐屐痕。",
      "白鹭夜依花影宿，清猿时共橹声闻。",
      "主人与客心如水，同倚阑干得细论。"
    ]
  },
  {
    "id": "2e89e4201d428e450088551fa18a27d6",
    "title": "登九华楼",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "高阁临江可契心，兴来时得一登临。",
      "山云浦树重重合，野水汀蒲日日深。",
      "鸦背夕阳供晚哺，蝉迎凉吹试秋吟。",
      "倚阑尽见诸峰出，如对风流李翰林。"
    ]
  },
  {
    "id": "2e89e4201d428e45d765ae56877b82f5",
    "title": "赵仲庄都钤山居",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "一官难换北山薇，结屋栽花度四时。",
      "果熟不妨禽摘尽，酒香惟恐客来迟。",
      "小蘋低唱花间曲，阿广高吟李下诗。",
      "客久办心分半隐，尚嫌风骨欠仙姿。"
    ]
  },
  {
    "id": "2e89e4201d428e4517a584b24e3560b9",
    "title": "船户",
    "authorName": "高翥",
    "authorId": "2e89e4201d428e453eb71f621c65cef3",
    "dynasty": "宋",
    "content": [
      "尽将家具载轻舟，来往长江春复秋。",
      "三世儿孙居柁尾，四方知识会沙头。",
      "老翁晓起占风信，少妇晨妆照水流。",
      "自笑此生漂泊甚，爱渠生理付浮悠。"
    ]
  }
]