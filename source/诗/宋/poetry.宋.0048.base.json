[
  {
    "id": "2e89e4204e12745457babfae52163b1b",
    "title": "寻从子伯恭不遇",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "我行独踽踽，聊复寻诸孙。",
      "诸孙名有役，谁复相温存。",
      "彼茁者汀芦，上有鹪鹩喧。",
      "衡门可栖迟，清风自妍暄。",
      "汲井欲灌圜，灌园当灌根。",
      "澡身欲树德，树德当树淳。"
    ]
  },
  {
    "id": "2e89e4204e127454d19135c441498fd0",
    "title": "赵廷俊",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "风霆妙流行，日月互出没。",
      "鬼神本良能，一气自伸屈。",
      "南方有妖魂，缁衣而血食。",
      "因讼默祈呼，桎梏脱顷刻。",
      "逆迪曾靡分，唯事是凶谲。",
      "吏有廷俊者，谓此非正直。",
      "宜加以鈇钺，而焚其宫室。",
      "予闻而壮之，作诗纪其实。",
      "自从政教弛，刑祸众所怵。",
      "凭依以为奸，白日成异物。",
      "廷俊慎旃哉，刚方乃终吉。"
    ]
  },
  {
    "id": "2e89e4204e127454b35356491d219d4c",
    "title": "送熊退斋归武夷",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "穆穆朱夫子，于道集大成。",
      "嗟予亦私淑，奥义终难明。",
      "退翁独何幸，而乃同乡生。",
      "虽后百馀载，玄机若亲承。",
      "斯人幸未坠，载道来桐城。",
      "平生疑惑处，喜得相考评。",
      "秋风吹庭树，忽然作离声。",
      "吾侪各衰老，何时重合并。",
      "愿言且少住，勿弃斯文盟。",
      "圣贤千万语，只在知与行。",
      "前修倘可企，勖哉共修程。"
    ]
  },
  {
    "id": "2e89e4204e127454715055aee3070476",
    "title": "古愚兄戒食",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "有美者庭花，谨毋纵牛羊。",
      "方苞亦方折，其叶何牂牂。",
      "敦笃哉吾兄，一食不我忘。",
      "有酒既醑我，又以嘉殽将。",
      "感兄此意厚，起奉千年觞。",
      "何以报嘉惠，作善天降祥。"
    ]
  },
  {
    "id": "2e89e4204e12745490fa94f7569ccdde",
    "title": "北山",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "朝见北山青，暮见北山紫。顽然土与石，此色何处起。",
      "无情草木含清辉，朝露夕阳助明媚。四时烟雨姿态异，天机滚滚何曾已。",
      "人见山上有青天，谁知天在青山里。欲问巨灵知不知，孤鸢飞处白云起。"
    ]
  },
  {
    "id": "2e89e4204e12745459327060e02c23c1",
    "title": "次放翁梅花韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "冰崖雪谷物未芽，造物破荒开此花。",
      "神全形枯近有道，意庄正色知无邪。",
      "高坚正要饱忧患，放弃何遽愁荒遐。",
      "移根上苑亦早计，竹篱茅舍真吾家。",
      "平生自嫌亦自许，妙处可识不可夸。",
      "金樽翠杓未免俗，篝灯为试江南茶。"
    ]
  },
  {
    "id": "2e89e4204e127454ea0834cbd4bf5b64",
    "title": "禽言",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "春泥滑滑雨潇潇，田父力作收坠樵。归来不敢道姑恶，我自忘却婆饼焦。",
      "去年冬旱无麦熟，阿婆饼焦难再得。门前忽报谷公来，灶冷樽空难接客。",
      "阿兄提壶沽浊醪，阿弟布谷披短蓑。不时脱却布裤渡溪水，只愁行不得也哥哥。"
    ]
  },
  {
    "id": "2e89e4204e127454589eb834dc7eee4a",
    "title": "勉吕之寿",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "泛泛水中舟，有绋以丽维。",
      "荡荡人之情，有礼以执持。",
      "武公年九十，犹思慎其仪。",
      "吾侪未耄老，盍亦相箴规。",
      "云胡工诵说，志行乃有亏。",
      "此病当自省，所差只毫厘。",
      "勉哉为己学，先民不我欺。"
    ]
  },
  {
    "id": "2e89e4204e1274548c6ff93ad6764e5e",
    "title": "雀",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "雀在在屋上，雀在在屋下。",
      "喧啾各有声，食息同晨夜。",
      "所以异者何，仁义非外假。",
      "云胡不自养，乃至为物化。",
      "嗟余虽老倦，亦少知取舍。",
      "凛然保厥衷，贵富直土苴。"
    ]
  },
  {
    "id": "2e89e4204e127454294abd49ecebbae9",
    "title": "怡园先生",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "三朝秉枢要，钜文饰皇猷。",
      "中原争一发，忘却君父雠。",
      "暮年玉和堂，抱膝空隐忧。"
    ]
  },
  {
    "id": "2e89e4204e1274543003391ff0509f03",
    "title": "视夜",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "我兴视夜夜未明，抬头观星敬自生。",
      "万古不动惟北极，列宿环拱俱西倾。",
      "天光昭回泰宇定，人欲净尽灵台清。",
      "但能勿使旦昼牿，天理触处尽流行。"
    ]
  },
  {
    "id": "2e89e4204e12745414d0dc224d7a0c69",
    "title": "怀古愚兄其三",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "有荷荐香，有竹荐凉。",
      "归哉归哉，一觥对床。"
    ]
  },
  {
    "id": "2e89e4204e127454f82e89b2beb9f3d9",
    "title": "梅影",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "冷蕊疏疏密密，老枝怪怪奇奇。",
      "孤高不得春力，雅淡惟应月知。"
    ]
  },
  {
    "id": "2e89e4204e127454e740c9a8600e9eeb",
    "title": "观物",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "雪中梅带春来，火里麦将秋至。",
      "一动一静互根，阴阳未尝相离。"
    ]
  },
  {
    "id": "2e89e4204e127454e740c9a8ecd62d60",
    "title": "观物",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "维天于穆不已，维圣之德之纯。",
      "人人皆可尧舜，物物各具乾坤。"
    ]
  },
  {
    "id": "2e89e4204e1b7fb2a2987ace3ef6c5ac",
    "title": "哭大愚吕公",
    "authorName": "汪大章",
    "authorId": "2e89e4204e1b7fb2d1457b72d1457b72",
    "dynasty": "宋",
    "content": [
      "一封朝奏夕南迁，抖擞精神笑出关。",
      "只有诗书来眼底，更无侪辈敢通函。",
      "圣恩宽大时时降，天意难明特地悭。",
      "鬻药买田非立异，甘心只作林泉计。",
      "所求于世如斯尔，造物云何降毒厉。",
      "嗟哉我公虽下世，万古千秋未尝逝。",
      "家庭学问诚难继，我公超道独能诣。",
      "日月有光还有翳，行人潸然咸出涕。",
      "嗟哉我公虽下世，万古千秋未尝逝。",
      "往年苍天夭伯氏，归咎云发千圣秘。",
      "迁客萧寺独羁寄，未知曷犯苍天意。",
      "嗟哉我公虽下世，万古千秋未尝逝。"
    ]
  },
  {
    "id": "2e89e4204e1cedc517153fc40c1a512d",
    "title": "题钓台",
    "authorName": "陈畴",
    "authorId": "2e89e4204e1cedc5d1457b72d1457b72",
    "dynasty": "宋",
    "content": [
      "绿竹丛边系客船，钓台千古薄云天。",
      "区区寇邓功如许，何以高风独凛然。"
    ]
  },
  {
    "id": "2e89e4204e1cedc517153fc48fa7da77",
    "title": "题钓台",
    "authorName": "陈畴",
    "authorId": "2e89e4204e1cedc5d1457b72d1457b72",
    "dynasty": "宋",
    "content": [
      "故人已了中兴事，赢得溪头一钓竿。",
      "唤起先生同一笑，青山自在白云闲。"
    ]
  },
  {
    "id": "2e89e4204e2ce37e5c9b7e3f7e8d0f67",
    "title": "五峰岩",
    "authorName": "张茂先",
    "authorId": "2e89e4204e2ce37ed1457b72d1457b72",
    "dynasty": "宋",
    "content": [
      "五峰岩窦倚层峦，偷暇登临到此山。",
      "泉石静中无俗客，楼台深处锁禅关。",
      "凭高林野依稀尽，望阔云天缭绕还。",
      "回首夕阳归去路，红尘随马转溪湾。"
    ]
  },
  {
    "id": "2e89e4204e2dd734e27015d3cf1577d7",
    "title": "洋州",
    "authorName": "蔡交",
    "authorId": "2e89e4204e2dd734d1457b72d1457b72",
    "dynasty": "宋",
    "content": [
      "武定新雄阃，丰宁旧奥墟。",
      "地兼秦蜀美，川会汉洋纡。",
      "翠垒环封岭，清流跃野渠。",
      "安知下斜谷，别得上华胥。",
      "乾酒香村落，生金富里闾。",
      "晴轩迎螮蝀，夜管送蟾蜍。",
      "啼乌弦幽坞，芳花绣碧墟。",
      "路飞游女盖，巷曳隐人裾。",
      "陆会寻穿石，江遨揭聚鱼。",
      "缴将藤解坼，耗用谷驱除。",
      "双竹溪翁杖，柔芎坝户蔬。",
      "镇留仙婿恨，岩邃佛人居。",
      "照市成都锦，盈庠阙里书。",
      "采茶惊雉鹧，护橘趁狨狙。",
      "俗洽庭无讼，年丰廥有储。",
      "大资州将懒，藐与世贤疏。",
      "统总村何有，甘酣分有馀。",
      "正宜心自怍，更有位谁如。",
      "未执归田耒，犹乘集事车。",
      "好于闲静处，积渐学樵渔。"
    ]
  },
  {
    "id": "2e89e4204e3be075b95ccb32b0049636",
    "title": "仆公山思杏丹仙",
    "authorName": "郝以中",
    "authorId": "2e89e4204e3be075d1457b72d1457b72",
    "dynasty": "宋",
    "content": [
      "风雷龙虎惊州牧，一去朝天更不还。",
      "岩拆杏花空烂熳，泉盈丹井尚潺湲。",
      "岭头猿起凄凉叹，洞口云归寂寞闲。",
      "登览几回馀怅望，只闻人道仆公山。"
    ]
  },
  {
    "id": "2e89e4204e42ead675abec4e5a196171",
    "title": "修史堂",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "流水三间屋，明公半席分。",
      "帝尝招此老，天未丧斯文。",
      "人去留青竹，山空锁白云。",
      "升堂时想像，金石恍然闻。"
    ]
  },
  {
    "id": "2e89e4204e42ead6bd4cfdba867337fb",
    "title": "赠林谦之",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "走笔题诗问起居，近来导引复何如。",
      "从教两鬓霜无数，却要三田火有馀。",
      "示病想同摩诘病，读书还著子云书。",
      "梅霖十日宜高爽，试共登楼一豁舒。"
    ]
  },
  {
    "id": "2e89e4204e42ead6d4554be60c857253",
    "title": "哭林艾轩",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "出为岭峤澄清使，归作甘泉侍从臣。",
      "百担有书行李重，千金无产橐中贫。",
      "经旬把臂言犹在，昨日题诗墨尚新。",
      "清晓访君呼不起，寝门一恸泪沾巾。"
    ]
  },
  {
    "id": "2e89e4204e42ead6ce20c3e63b942bdc",
    "title": "寄林子方",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "双阙门高袭庆馀，相望再世拥轺车。",
      "清名益重先君子，远俗争看行秘书。",
      "医国十全姑小试，蠹民五瘴想先除。",
      "炎州莫作经年计，狗监传闻诵子虚。"
    ]
  },
  {
    "id": "2e89e4204e42ead6c213a7900883807e",
    "title": "共乐堂",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "共乐堂前花木深，登临当暑豁尘襟。",
      "红垂荔子千家熟，翠拥筼筜十亩阴。",
      "老退已寻居士服，清欢时伴醉翁吟。",
      "凭栏四望丰年稼，差慰平生忧国心。"
    ]
  },
  {
    "id": "2e89e4204e42ead6cfaf1b84e7307919",
    "title": "蒋山谢雨",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "农事春郊闵雨时，乞灵奔走宝公祠。",
      "炉中沉水才三祝，天外油云已四垂。",
      "蔌蔌通宵茅屋冷，青青破晓麦田滋。",
      "更祈三日滂然泽，大作丰年遍海涯。"
    ]
  },
  {
    "id": "2e89e4204e42ead628cfe31133134815",
    "title": "示二子",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "兴来文字三杯酒，老去生涯万卷书。",
      "遗汝子孙清白在，不须厦屋太渠渠。"
    ]
  },
  {
    "id": "2e89e4204e42ead69199f1a2b1e52a8f",
    "title": "林元美司户耕乐亭",
    "authorName": "陈俊卿",
    "authorId": "2e89e4204e42ead69c3b18302b6d65b9",
    "dynasty": "宋",
    "content": [
      "天地秘绝景，雅属幽人居。",
      "卜筑俯清流，旷然心目舒。",
      "岂惟水澄碧，山色佳有馀。",
      "凉风左右来，竹柏相扶疏。",
      "亭中何所有，缥囊万卷书。",
      "亭外何所有，青蒲映红蕖。",
      "客来何所为，高论唐虞初。",
      "文字共发越，琴槊一以娱。",
      "冬寒饱霜蟹，秋思多鲈鱼。",
      "良田自种秫，酒瓮春浮蛆。",
      "无事时痛饮，有时还荷锄。",
      "试问田家乐，田家此乐无。"
    ]
  },
  {
    "id": "2e89e4204e4b00521777585b1e464f10",
    "title": "溪上",
    "authorName": "钱槱",
    "authorId": "2e89e4204e4b0052d1457b72d1457b72",
    "dynasty": "宋",
    "content": [
      "秋老芦花冉冉飞，晓天寒气袭人衣。",
      "轻桡棹入鸥群去，钓得鲈鱼带雨归。"
    ]
  },
  {
    "id": "2e89e4204e4faa5a83baa223d256f886",
    "title": "黄塘岩",
    "authorName": "赵时朴",
    "authorId": "2e89e4204e4faa5ad1457b72d1457b72",
    "dynasty": "宋",
    "content": [
      "平地有石室，玲珑户牖空。",
      "重门疑鬼凿，六月与天通。",
      "乳窦如滴雨，幡幢欲舞风。",
      "僧言岩下水，窈窕到骊宫。"
    ]
  },
  {
    "id": "2e89e4204e50e6fa459582e638d7c096",
    "title": "南源寺",
    "authorName": "范季随",
    "authorId": "2e89e4204e50e6fad1457b72d1457b72",
    "dynasty": "宋",
    "content": [
      "懒逐儿曹载酒行，朅来萧寺作清明。",
      "江湖万里此身健，风雨一春今日晴。",
      "露地野花双戏蝶，并湖烟树独啼莺。",
      "挂冠神武何时见，只合深藏讳姓名。"
    ]
  },
  {
    "id": "2e89e4204e555f32e16cb24b493b36d9",
    "title": "赋得御制句朔野阵云飞",
    "authorName": "何蒙",
    "authorId": "2e89e4204e555f32b7892fb36b180037",
    "dynasty": "宋",
    "content": [
      "塞日穿痕断，边云背影飞。",
      "缥缈随黄屋，阴沈护御衣。"
    ]
  },
  {
    "id": "2e89e4204e555f32457ff339a9b86bab",
    "title": "题义门胡氏华林书院",
    "authorName": "何蒙",
    "authorId": "2e89e4204e555f32b7892fb36b180037",
    "dynasty": "宋",
    "content": [
      "满眼烟霞与宅连，义高孝弟代相传。",
      "彤庭召对曾承诏，内府颁书特奉宣。",
      "学古一门遵法度，礼宾群仆尽精贤。",
      "竺斋月夜招琴客，花院春风恣饮筵。",
      "乘兴访僧因挂褐，傍秋买鹤不争钱。",
      "半空山色长供望，彻晓清泉缓醒眠。",
      "残暑就溪开敞槛，晚凉观稼入平川。",
      "神仙药术亲留写，朝达诗牌自把悬。",
      "携手漫思为好伴，此身方恨未归田。",
      "忆君几度西南望，遥想情风寄一篇。"
    ]
  },
  {
    "id": "2e89e4204e60f666c2900aafaa38a2b0",
    "title": "题潭州寿宁观",
    "authorName": "刘玄英",
    "authorId": "2e89e4204e60f666d1457b72d1457b72",
    "dynasty": "宋",
    "content": [
      "醉走白云来，倒提铜尾秉。",
      "引个碧眼奴，担著独壶瘿。",
      "自言秦世事，家住葛洪井。",
      "不读黄庭经，岂烧龙虎鼎。",
      "独立都市中，不受俗人请。",
      "欲携霹雳琴，去上芙蓉顶。",
      "吴牛买十个，溪田耕半顷。",
      "种秫酿白醪，总是仙家境。",
      "醉卧松荫下，闲过白云岭。",
      "要去即便去，直入秋霞影。"
    ]
  },
  {
    "id": "2e89e4204e6d03be69d1fb8f68167137",
    "title": "晓行梧桐岭",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "担簦畏炎暑，肃肃问宵征。",
      "马首已十里，鸡声才五更。",
      "云迷青障小，月挂玉钩横。",
      "农舍欲安挽，戒奴毋大惊。"
    ]
  },
  {
    "id": "2e89e4204e6d03be5e7679b2995ccbb0",
    "title": "轿中假寐",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "孤枕欠晓梦，短舆偿午眠。",
      "篮摇小儿卧，龛定老僧禅。",
      "少瞑溪山眼，良劳仆从肩。",
      "醒来斜日暮，亟唤玉骢鞭。"
    ]
  },
  {
    "id": "2e89e4204e6d03be1af8a5f1971c2e38",
    "title": "过京山",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "总角嬉游处，重来转盼然。",
      "溪山犹昨日，朋友尽中年。",
      "旧话逢人说，新诗为客传。",
      "唤回风雨梦，犹记北窗眠。"
    ]
  },
  {
    "id": "2e89e4204e6d03beec8be06325199185",
    "title": "入郢访张学宾因睹旧句有感",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "此君尝识面，阅八载重来。",
      "倦鸟欣曾宿，栖鸾去不回。",
      "墙阴馀旧墨，砌下长新苔。",
      "多谢东屏主，时时为拂埃。"
    ]
  },
  {
    "id": "2e89e4204e6d03beb25a1885a2bfdabe",
    "title": "登郢州白雪楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "野迥乾坤阔，楼高岁月深。",
      "江山不今古，人物几登临。",
      "云影埋荆树，风声快楚襟。",
      "何须唤商女，白雪想遗音。"
    ]
  },
  {
    "id": "2e89e4204e6d03be67e8a16f797fff53",
    "title": "登郢州四望亭",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夐出烟尘表，乾坤指顾中。",
      "数峰连野迥，一水与天通。",
      "沙外迎孤鹜，云边数乱鸿。",
      "家山在何许，心与大江东。"
    ]
  },
  {
    "id": "2e89e4204e6d03be897a156299e58c1f",
    "title": "入蜀垫江道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "纸被夜受用，布袍朝奏功。",
      "光阴半行客，气象一衰翁。",
      "何事朝伊夕，才非雨即风。",
      "年华苦相背，归去又匆匆。"
    ]
  },
  {
    "id": "2e89e4204e6d03be897a1562e56263b0",
    "title": "入蜀垫江道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "驿路交游熟，江山契分生。",
      "故人梅扑面，薄幸柳忘情。",
      "马跃霜桥步，鸡啼月店声。",
      "豹狼俱敛迹，应避使车行。"
    ]
  },
  {
    "id": "2e89e4204e6d03bece315211bd16d785",
    "title": "用从军古云乐为韵贺杨觉甫制干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "海宇材能盛，风云气类从。",
      "一贤居上介，千里折遐冲。",
      "咨事须孙楚，论诗得正封。",
      "城东未为好，终不似乌龙。"
    ]
  },
  {
    "id": "2e89e4204e6d03bece3152116d8858cd",
    "title": "用从军古云乐为韵贺杨觉甫制干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "明君切西顾，元帅作中军。",
      "宾客湖南上，人才冀北群。",
      "三鳣存绛帐，一鹗在青云。",
      "磊磊轩天地，诗书有隽勋。"
    ]
  },
  {
    "id": "2e89e4204e6d03bece315211a91fcdea",
    "title": "用从军古云乐为韵贺杨觉甫制干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "国有金汤在，邻修玉帛云。",
      "夷侵由废雅，苗格自敷文。",
      "当宁形宵虑，公车以岁闻。",
      "便当从幕府，入校道山芸。"
    ]
  },
  {
    "id": "2e89e4204e6d03be13d7ed7038acd109",
    "title": "用谈笑青油幕为韵贺吴叔永制机",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "取士虽多术，知人在片谈。",
      "文书今倚重，谋议许相参。",
      "饵陋贾生五，策明刘蜕三。",
      "坤舆方厚载，朋利得西南。"
    ]
  },
  {
    "id": "2e89e4204e6d03be13d7ed7032411419",
    "title": "用谈笑青油幕为韵贺吴叔永制机",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "弟兄眉最白，人物眼常青。",
      "论事犹迎刃，谈兵若建瓴。",
      "吁谟皆上策，道德有强形。",
      "办却聊城矢，还书剑阁铭。"
    ]
  },
  {
    "id": "2e89e4204e6d03be13d7ed7088722db0",
    "title": "用谈笑青油幕为韵贺吴叔永制机",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "唐边重秦陇，蜀鉴在江油。",
      "不易九鼎重，方兼四履忧。",
      "其间不容发，自此可前筹。",
      "局面西风异，从容夜观谋。"
    ]
  },
  {
    "id": "2e89e4204e6d03be37a59a6e149f5856",
    "title": "题剑门寺贺费伯矩韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不见台城事，君毋说苦空。",
      "佛随千劫尽，人与万山雄。",
      "吊古春酤绿，谈兵夜烛红。",
      "终宵皎无寐，万壑响松风。"
    ]
  },
  {
    "id": "2e89e4204e6d03be5fb0f615b97864a2",
    "title": "登阆州锦屏",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "久识屏山面，今朝得胜游。",
      "桥梁横古渡，树影倒中流。",
      "风定春樯度，烟轻晚市收。",
      "凭栏谁领解，一鹭点沙洲。"
    ]
  },
  {
    "id": "2e89e4204e6d03be06a4c0f4379cfd09",
    "title": "登果州金泉山和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "故迹存栖鹤，高风扫镜鸾。",
      "烟霞扃地邃，冰雪照人寒。",
      "妙句挥浓墨，仙颜焕渥丹。",
      "虽云归棹晚，犹及附飞翰。"
    ]
  },
  {
    "id": "2e89e4204e6d03be19c6fe9093ea2398",
    "title": "过忠州访酆都观",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "是山来自古，与世类相忘。",
      "雨染新苔翠，风吹老柏香。",
      "神仙多汉魏，祠像半隋唐。",
      "几许烟霞侣，相从老此乡。"
    ]
  },
  {
    "id": "2e89e4204e6d03be19c6fe9074242819",
    "title": "过忠州访酆都观",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "迥绝尘埃表，宁无造物司。",
      "鹿驯贪客过，龙老恶人窥。",
      "丹去炉仍在，云生洞愈奇。",
      "归舟天尽际，杖履复何时。"
    ]
  },
  {
    "id": "2e89e4204e6d03be2e872ddb16fd1e7d",
    "title": "襄州道间骤寒",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "涉尽江湖道，嗟嗟寸步难。",
      "风敲芦叶响，雨作菊花寒。",
      "市酒无嫌薄，征衣正怯单。",
      "家山在何许，回首路漫漫。"
    ]
  },
  {
    "id": "2e89e4204e6d03befc52bd6c5b8fd680",
    "title": "和罗季能上巳习池送客",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一雨洗红蔫，春深昼欲眠。",
      "绿潭波滉漾，紫陌骑联翩。",
      "禊事怀觞豆，官身苦槛圈。",
      "只今王逸少，重见习池边。"
    ]
  },
  {
    "id": "2e89e4204e6d03beb9d2a8a915d6d3f4",
    "title": "过樊城用刘清叔韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "古垒连边色，烟芜带夕阳。",
      "千年周翰祀，一瓣楚人香。",
      "楼堞新宏壮，丘墟几废荒。",
      "客怀明哲戒，飞梦绕吴乡。"
    ]
  },
  {
    "id": "2e89e4204e6d03be0383757875f233aa",
    "title": "登岘山用刘清叔韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "向来碑在所，今见下牛羊。",
      "魂逐江山老，名流史传香。",
      "吴谋千载伟，晋事一丘荒。",
      "不用凭高看，中原尚鹿场。"
    ]
  },
  {
    "id": "2e89e4204e6d03be9468aa8f6aa0a1e9",
    "title": "淮西幕自皂口入颍道间作",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "竟日百馀里，相逢三数家。",
      "平岗尽茅苇，沃壤旧桑麻。",
      "短树巢归燕，荒城宿乱鸦。",
      "兴亡谁与问，马首夕阳斜。"
    ]
  },
  {
    "id": "2e89e4204e6d03bea72bd8ee095f9174",
    "title": "至颍州访故老",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "去汴五百里，通淮十八村。",
      "荒原王剪骨，废井伍奢魂。",
      "旧筑河南坞，新城塞北屯。",
      "百年遗爱在，六一故碑存。"
    ]
  },
  {
    "id": "2e89e4204e6d03bef8199970bddca327",
    "title": "离颍州道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "战场千古地，咫尺是京河。",
      "远磴连荒壁，深林长乱柯。",
      "路迷人迹少，草密兽蹄多。",
      "忆著中原事，令人抚剑歌。"
    ]
  },
  {
    "id": "2e89e4204e6d03befeccb80c6ab2631a",
    "title": "禁烟前一日招幕属小集林提干有诗和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "草草登楼适，英流迈昔贤。",
      "诗篇长庆集，人物永和年。",
      "访古宜联社，伤春又禁烟。",
      "青帘家酒贱，剩饮莫论钱。"
    ]
  },
  {
    "id": "2e89e4204e6d03be9c0bddfd3d70bca7",
    "title": "桂林即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "每测南方候，时惊北客心。",
      "一冬无雁过，三月有蛩吟。",
      "槐暑常临午，梅霖不待壬。",
      "近来知节适，不怕瘴烟侵。"
    ]
  },
  {
    "id": "2e89e4204e6d03be9c0bddfdf4b46c84",
    "title": "桂林即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一日四时具，从来五岭然。",
      "留连落花雨，依约熟梅天。",
      "瘴重常垂箔，春深未脱绵。",
      "新来那戒饮，未夜已思眠。"
    ]
  },
  {
    "id": "2e89e4204e6d03bebf55c43ac9a3f9a5",
    "title": "霁后登水云阁凭栏偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "雨过云烟幕，天成水墨屏。",
      "江添半篙绿，山失数峰青。",
      "某寺藏松坞，谁舟系柳汀。",
      "杜鹃声正急，那对夕阳听。"
    ]
  },
  {
    "id": "2e89e4204e6d03be87e25757bd18ca1e",
    "title": "洞庭口占",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "舟子方将北，封姨不肯南。",
      "去帆冲急浪，古寺隐晴岚。",
      "远渚鸦千百，中流鸥两三。",
      "短篷聊徙倚，底用客程贪。"
    ]
  },
  {
    "id": "2e89e4204e6d03be94eeca5c4df2d52d",
    "title": "重过岳阳",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "远役数千里，重来十四春。",
      "山城风景旧，人物岁时新。",
      "官舍多陈迹，君山是故人。",
      "楼头一杯酒，聊涤客襟尘。"
    ]
  },
  {
    "id": "2e89e4204e6d03be5e7992ee22771101",
    "title": "荆阃偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一出峤南道，重来国北门。",
      "词源因老涸，心鉴以忧昏。",
      "可厌惟官事，难忘是主恩。",
      "衷怀谁共语，流得枕边痕。"
    ]
  },
  {
    "id": "2e89e4204e6d03beda6d0c5ddc501758",
    "title": "题范蠡五湖图其一",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "色美示来鉴，功成思去谋。",
      "桂棹与兰桨，羔袖而狐裘。",
      "夏姬宜去楚，妲己肯归周。",
      "恤纬寸心在，铸金千古求。"
    ]
  },
  {
    "id": "2e89e4204e6d03bebfed6f9696569533",
    "title": "题黎榷院诗轴",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "别二十三年，来呼溯峡船。",
      "昨游春梦尔，故友晓星然。",
      "廉誉盈诗卷，忠谋在奏编。",
      "阿蒙顽自若，应笑老穷边。"
    ]
  },
  {
    "id": "2e89e4204e6d03be539fdcd409e652d2",
    "title": "题林路钤诗轴",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "过眼多陈迹，论心只旧时。",
      "艰难几年事，感慨数公诗。",
      "觅句新尤健，谈兵老不衰。",
      "效颦聊尔耳，莫说姓名谁。"
    ]
  },
  {
    "id": "2e89e4204e6d03be04e36f5bffd7d2bd",
    "title": "和吴居父江陵雄楚楼韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "岁月等新戍，风烟只旧游。",
      "柳薇今堡障，蘋蓼古沧洲。",
      "索句惭巴和，怀人笑楚优。",
      "中原虽在目，无事莫登楼。"
    ]
  },
  {
    "id": "2e89e4204e6d03bed4db4e5e06642502",
    "title": "甲申宁庙挽词",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "德化勤三纪，仁声溢九州。",
      "浣衣昭禹俭，昃食轸文忧。",
      "润色恢鸿业，艰难启燕谋。",
      "中兴宗汉庙，端自敬天休。"
    ]
  },
  {
    "id": "2e89e4204e6d03bed4db4e5eabb0206e",
    "title": "甲申宁庙挽词",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自听山东诏，甘泉息夜烟。",
      "玺膺新玉帛，图贡旧山川。",
      "望切尧民日，忧形杞国天。",
      "中原尤感泣，不独老臣然。"
    ]
  },
  {
    "id": "2e89e4204e6d03be4d60b552748536dd",
    "title": "挽虞沧江提刑",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "南渡称名相，西来见嫡孙。",
      "蜀珍交友盛，雍国典刑存。",
      "桂苑连鸣鹿，枫宸拟簉鹓。",
      "平生经济略，雅志在中原。"
    ]
  },
  {
    "id": "2e89e4204e6d03be4d60b5529232bd64",
    "title": "挽虞沧江提刑",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "隼旟三易守，骃辔两观风。",
      "欲扫龙庭穴，犹参虎幄弓。",
      "草馀周圄绿，粟积汉屯红。",
      "野渡方横棹，俄成夜壑空。"
    ]
  },
  {
    "id": "2e89e4204e6d03be4d60b5524c7575ec",
    "title": "挽虞沧江提刑",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自得沧江胜，归来伴鹤龟。",
      "晚年尤好易，暇日且论诗。",
      "欲问更生佛，非关二竖医。",
      "诸生毋拭袂，公训有馀师。"
    ]
  },
  {
    "id": "2e89e4204e6d03becea3ef47ba240998",
    "title": "挽观使郑尚书",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "许史推华阅，欧韩策隽名。",
      "风流接南渡，步武到西清。",
      "玉帐劳筹笔，彤墀识履声。",
      "壮怀驰万里，谁坏国金城。"
    ]
  },
  {
    "id": "2e89e4204e6d03becea3ef473d2ec9ad",
    "title": "挽观使郑尚书",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "秉钺岷峨去，分弓淮海游。",
      "安危勤阃略，得失假家谋。",
      "不易猗兰操，何伤薏苡羞。",
      "盖棺公论定，知罪付春秋。"
    ]
  },
  {
    "id": "2e89e4204e6d03becea3ef476c83fab6",
    "title": "挽观使郑尚书",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "忆昨从游日，乌奴桃李春。",
      "通家联雅好，入幕厕佳宾。",
      "绿野归心切，丹山旧迹陈。",
      "九原多感怆，掩袂重伤神。"
    ]
  },
  {
    "id": "2e89e4204e6d03be6474aad03b58e679",
    "title": "挽吴总干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "庆积家声远，材优官业长。",
      "胡然啬诸用，竟尔老于乡。",
      "德与年何憾，人期后必昌。",
      "秦原空睇望，惜此典刑亡。"
    ]
  },
  {
    "id": "2e89e4204e6d03be6474aad0805ec3d0",
    "title": "挽吴总干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夙托弥甥列，常怀范叔寒。",
      "门阑多厚盼，樽俎有馀驩。",
      "衣笥袍犹恋，书邮墨未干。",
      "官身羁执绋，清泪为公弹。"
    ]
  },
  {
    "id": "2e89e4204e6d03beffe98c2169edf197",
    "title": "挽吴准斋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "持此四海准，得之前圣心。",
      "箪瓢富台阁，朝市等山林。",
      "说破先天易，流传正始音。",
      "太原千载后，思者甚于今。"
    ]
  },
  {
    "id": "2e89e4204e6d03beffe98c21c6ed1ca2",
    "title": "挽吴准斋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "昨缀都人士，尝薰一瓣香。",
      "苍茫问淮浦，缱绻饯河梁。",
      "闻道机缘浅，予人风谊长。",
      "斯文其已矣，草木亦凄凉。"
    ]
  },
  {
    "id": "2e89e4204e6d03be36ceedb4989959a1",
    "title": "挽吴文昌母夫人",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "懿范儒家出，灵台佛地平。",
      "活人裨惠爱，教子以忠清。",
      "康肃母无愧，中郎女有声。",
      "老天昭德报，兰桂满庭荣。"
    ]
  },
  {
    "id": "2e89e4204e6d03be36ceedb4e7cbf7dd",
    "title": "挽吴文昌母夫人",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "庆事一门盛，修龄七帙强。",
      "纶封四大国，彩侍两文昌。",
      "梦幻存真觉，勋庸看显扬。",
      "家山空睇望，惜此令仪亡。"
    ]
  },
  {
    "id": "2e89e4204e6d03beb4628a27351a7881",
    "title": "挽大资节使史国公",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "德齿明时冠，诗书正派深。",
      "修名在原隰，雅志已山林。",
      "眼历四朝事，神交千圣心。",
      "老成天不憖，大雅有遗音。"
    ]
  },
  {
    "id": "2e89e4204e6d03beb4628a2745704fad",
    "title": "挽大资节使史国公",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "早袖经纶手，传之柱石材。",
      "无心到孤棘，有德付三槐。",
      "五鼎方身飨，两楹俄梦回。",
      "百年流泽远，衮衮几公台。"
    ]
  },
  {
    "id": "2e89e4204e6d03beb4628a27261eefde",
    "title": "挽大资节使史国公",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "昔缀都曹后，升堂拜父师。",
      "达尊廑异盼，国士沐深知。",
      "鹤发人何在，蝇头字尚遗。",
      "遣车无路送，挥泪望丰碑。"
    ]
  },
  {
    "id": "2e89e4204e6d03be5cfa1f092d8834f5",
    "title": "挽何司令",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "太学何蕃誉，当时蔼帝乡。",
      "五联棣华萼，三折桂枝香。",
      "司社腾声望，题舆迓宠光。",
      "奇才今已矣，流庆在虹梁。"
    ]
  },
  {
    "id": "2e89e4204e6d03be5cfa1f0934118385",
    "title": "挽何司令",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "忆昨初倾盖，同登巴岳楼。",
      "江淮重邂逅，幕府屡绸缪。",
      "梦绝秋城柝，人随夜壑舟。",
      "潜山归路杳，草木亦凄愁。"
    ]
  },
  {
    "id": "2e89e4204e6d03bec344aa2b4667d729",
    "title": "挽吴鹤林尚书",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "凤翥鹤林邑，来仪鸳鹭群。",
      "陈谟倾帝听，摛翰媲皇坟。",
      "位且践台斗，心惟寄岫云。",
      "诏纶方夜下，天曷丧斯文。"
    ]
  },
  {
    "id": "2e89e4204e6d03bec344aa2bec5af0a3",
    "title": "挽吴鹤林尚书",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一代儒臣表，三州吏治良。",
      "遗言了生死，新志尽行藏。",
      "昔梦崖何异，今知坡可方。",
      "百僚山下路，千载尚名香。"
    ]
  },
  {
    "id": "2e89e4204e6d03bec344aa2bc998bb43",
    "title": "挽吴鹤林尚书",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "宝屏倾盖早，公壮我丁年。",
      "入幕笑谈旧，升朝礼乐先。",
      "寄书榆柳外，觅句竹梅边。",
      "俯仰成畴昔，空馀涕泗涟。"
    ]
  },
  {
    "id": "2e89e4204e6d03be28c450a672f93b2c",
    "title": "挽李楼山观文",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "展也岷峨秀，钟为柱石臣。",
      "直声留谏纸，硕望压朝绅。",
      "群议王师锐，孤忠主听陈。",
      "天其昌我宋，尧舜致君民。"
    ]
  },
  {
    "id": "2e89e4204e6d03be28c450a66fcb0fb1",
    "title": "挽李楼山观文",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "两登枢辅地，一武宰衡班。",
      "利泽才膺寸，良方缩肘间。",
      "重为千载惜，竟老十年闲。",
      "回首西州梦，吴中第几山。"
    ]
  },
  {
    "id": "2e89e4204e6d03be28c450a65b749253",
    "title": "挽李楼山观文",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "相从剑南幕，公壮我丁年。",
      "寘彼诸生后，荐之明主前。",
      "承颜台衮近，托迹午桥边。",
      "壤厦千秋隔，潸然老泪涟。"
    ]
  },
  {
    "id": "2e89e4204e6d03be8a64d907f79ee688",
    "title": "挽肇庆胡守",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "湖学源流盛，乡评闻望推。",
      "班才列留邸，材岂止分麾。",
      "正拟梅边喜，俄成薤上悲。",
      "人言公不死，兰砌典刑垂。"
    ]
  },
  {
    "id": "2e89e4204e6d03be8a64d90743439529",
    "title": "挽肇庆胡守",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "里闬游从早，江淮契阔稠。",
      "勤君分月驾，共我济风舟。",
      "日者言犹在，辰乎叹莫留。",
      "佳城云水隔，老泪逐江流。"
    ]
  },
  {
    "id": "2e89e4204e6d03bec0eb62cf5c2756b3",
    "title": "挽蜀帅赵侍郎",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "蜀赖宗臣力，剑光星斗高。",
      "位才登豹尾，身几付鸿毛。",
      "节概公何慊，时艰运适遭。",
      "岷山如不坏，难泯此忠劳。"
    ]
  },
  {
    "id": "2e89e4204e6d03bec0eb62cf16c0e3ee",
    "title": "挽蜀帅赵侍郎",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "西证膏肓急，人推仓扁医。",
      "惜哉当局晚，为此厉阶谁。",
      "公在民犹望，公亡事转危。",
      "忠魂千古在，近有紫岩知。"
    ]
  },
  {
    "id": "2e89e4204e6d03bef0af8d4edb50bb89",
    "title": "题怀远楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "心远目难尽，境须诗与论。",
      "风樯谁客艇，烟树某家村。",
      "野草春千古，江天月一痕。",
      "旧时方册事，一笑付方樽。"
    ]
  },
  {
    "id": "2e89e4204e6d03bece5f68c6b78fb87a",
    "title": "挽赵无垢",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "早奏玉垣绩，才登金掌班。",
      "众皆期两地，谁谓老三山。",
      "江夏勋劳上，东平礼义间。",
      "壮猷惭弗克，孰与济时艰。"
    ]
  },
  {
    "id": "2e89e4204e6d03bece5f68c6d2c08f43",
    "title": "挽赵无垢",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "公未通闺日，相从入幕游。",
      "瞠乎惭后乘，藉甚伟前筹。",
      "原隰曾并辔，江涛几共舟。",
      "柯山回首处，老泪为横流。"
    ]
  },
  {
    "id": "2e89e4204e6d03be3c04f8016572c2ce",
    "title": "送石首傅宰",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "石首邑易治，难山政可师。",
      "弦歌聊戏耳，谈笑以为之。",
      "省德多餐饭，勤官少作诗。",
      "交情毋恃旧，公事定相规。"
    ]
  },
  {
    "id": "2e89e4204e6d03beff70fbf41af80a7c",
    "title": "月峡城楼偶作",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "云幂前溪洞，烟荒隔岸城。",
      "秋旗杂山色，晓角带江声。",
      "驻骑须边静，维舟待峡平。",
      "掀髯聊徙倚，一雁楚天横。"
    ]
  },
  {
    "id": "2e89e4204e6d03be12bf3ef56e2dbc11",
    "title": "首夏而有秋意",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "才过清和候，凄然感旅怀。",
      "新蛩吟古砌，落叶满前阶。",
      "榴火春仍驻，槐屯午自佳。",
      "凭诗记风土，归以语朋侪。"
    ]
  },
  {
    "id": "2e89e4204e6d03be56662b88c0fbc620",
    "title": "秋日登楼眺望",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "徙倚上危梯，云空望眼迷。",
      "雁声秋信北，鸦背夕阳西。",
      "岸远舟逾小，水高山陡低。",
      "家乡天际是，何日赋归兮。"
    ]
  },
  {
    "id": "2e89e4204e6d03be1180606a24d4579a",
    "title": "赋庐山",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "地据九江汇，天教五老看。",
      "孤标横碧落，百里见青峦。",
      "星斗光堪摘，烟霞秀可餐。",
      "何时谢人事，膏秣以从盘。"
    ]
  },
  {
    "id": "2e89e4204e6d03befa4c07cf2b66a32f",
    "title": "过小孤",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "孤立江淮地，中分南北天。",
      "洪流冲巨块，对峙束平川。",
      "屹若壁千仞，远之螺一拳。",
      "谁将牛女比，斯事岂其然。"
    ]
  },
  {
    "id": "2e89e4204e6d03be155ee19b3b74fbc3",
    "title": "阻风池州界",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "拟以风斯下，胡然日在兹。",
      "一头聊且避，八面欲何施。",
      "坎有险如此，需于沙待之。",
      "姑陪鹏力厚，万里看南为。"
    ]
  },
  {
    "id": "2e89e4204e6d03be761be7aaf1d81a62",
    "title": "望九华",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "犹记午桥边，曾吟太华莲。",
      "浮生春梦耳，山色故人然。",
      "翠滴层峦雨，青横一抹烟。",
      "何时身此境，濯我以清泉。"
    ]
  },
  {
    "id": "2e89e4204e6d03be9f67143c96ee0e3e",
    "title": "行铜陵道",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夜报风姨息，晓乘波后平。",
      "江涵一镜净，山列两眉横。",
      "依约燃犀处，分明倒蔗生。",
      "徐行戒舟子，勿使白鸥惊。"
    ]
  },
  {
    "id": "2e89e4204e6d03be271844c0ab7db4ea",
    "title": "道间苦热",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "火伞漾中流，炎风撼叶舟。",
      "热几堪炙手，矮莫可抬头。",
      "昼困杯为却，宵蚊扇不休。",
      "清凉一榻地，得此足优游。"
    ]
  },
  {
    "id": "2e89e4204e6d03be7be8ce081d658461",
    "title": "宿宜兴禅房",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "冬当月初后，天欲试霜时。",
      "永夜绝人语，新寒听雁知。",
      "壮心忧国在，老计入山宜。",
      "莫作邯郸梦，萧萧鬓已丝。"
    ]
  },
  {
    "id": "2e89e4204e6d03beed1779f5ea779098",
    "title": "送子倅当涂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "久历家庭役，今欣羽翼成。",
      "此行为别驾，平步可颛城。",
      "常整韦弦佩，要持冰檗声。",
      "山林佚吾老，有子足光荣。"
    ]
  },
  {
    "id": "2e89e4204e6d03be8da5b14f1590b4e0",
    "title": "挽蹇都官",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "风概推诸老，霜台伟壮游。",
      "握兰宜入从，剖竹乃为州。",
      "早为庭闱佚，晚犹乡国忧。",
      "甘棠遗笏在，衮衮有公侯。"
    ]
  },
  {
    "id": "2e89e4204e6d03be8da5b14f21d7b710",
    "title": "挽蹇都官",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "倾盖荆州日，扬旌兰澧时。",
      "相为王事虑，犹以岁寒期。",
      "笔寄嗟麟绝，言忠勿驷追。",
      "典型今已矣，老泪不胜悲。"
    ]
  },
  {
    "id": "2e89e4204e6d03be934b950def8bc638",
    "title": "淡沧陈校勘以诗稿求序答之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "挺秀古灵基，来为学子师。",
      "壮心存远业，馀力付新诗。",
      "阔步云霄了，细吟风月宜。",
      "老来无软语，敢以此相期。"
    ]
  },
  {
    "id": "2e89e4204e6d03be934b950d44b8d540",
    "title": "淡沧陈校勘以诗稿求序答之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "先生杖屦所，童子钓游曾。",
      "遗我奇哉作，非吾耄矣能。",
      "柳凋怀故老，梅小类新朋。",
      "唤醒黄粱梦，书帏二尺灯。"
    ]
  },
  {
    "id": "2e89e4204e6d03bebb48e44c55569756",
    "title": "丁巳到宜兴坟庵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "归来闲未久，老去役何堪。",
      "未远蜀天北，又之湘水南。",
      "奔驰缘未足，辛苦分当甘。",
      "徒羡林泉适，长年任住庵。"
    ]
  },
  {
    "id": "2e89e4204e6d03beaa416a1362cf0d26",
    "title": "和晦庵先生定王台韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "前王千载后，奕代几人来。",
      "汉事一抔土，湘祠数仞台。",
      "山容青拱揖，树影绿周回。",
      "客有登临者，犹存陟屺哀。"
    ]
  },
  {
    "id": "2e89e4204e6d03bebca9b0e70cc5ad92",
    "title": "送子倅宜春",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "已佐当涂郡，春台再往临。",
      "勿言官是赘，常以国为心。",
      "勉勉思全璧，频频寄抵金。",
      "史君天下士，澡雪奉规箴。"
    ]
  },
  {
    "id": "2e89e4204e6d03bebca9b0e75057be7c",
    "title": "送子倅宜春",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "爱子喜能仕，恋亲犹欲留。",
      "肯堂斯室就，不稼曷禾收。",
      "持此一廉往，绰然千里游。",
      "彼邦存学记，熟复勿贻羞。"
    ]
  },
  {
    "id": "2e89e4204e6d03be37ec39f3f4ad7150",
    "title": "登寿沙和抑斋韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "境占祝融胜，镇从盘古来。",
      "车航一都会，鼎鼐几楼台。",
      "远水便鸥狎，前峰约雁回。",
      "当思牧民意，保养甚于胎。"
    ]
  },
  {
    "id": "2e89e4204e6d03be23a08b56bc477e5a",
    "title": "跋衡山曾尉持示秀溪翰墨",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "故人木已拱，妙墨尚春温。",
      "三复家庭语，一如樽酒论。",
      "竹林毋负籍，兰砌要追元。",
      "宝此犹圭璧，流芳在后昆。"
    ]
  },
  {
    "id": "2e89e4204e6d03be2cf1a7d902c6abb3",
    "title": "行湘潭道",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "古驿湘潭道，人家松竹林。",
      "山连梅外远，春入柳边深。",
      "征骑虽欣霁，耕犁久望阴。",
      "貂裘嗟已敝，犹怯老寒侵。"
    ]
  },
  {
    "id": "2e89e4204e6d03be2bd31264833dc8ce",
    "title": "宿梅下",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "春事已十一，梅花才两三。",
      "青烟回野烧，翠霭护晴岚。",
      "风暖雁将北，日迟人渐南。",
      "病馀宜缓辔，勿用客程贪。"
    ]
  },
  {
    "id": "2e89e4204e6d03be99bb08e35d99ffb6",
    "title": "宿千丘市晓行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夜宿三家市，晨征十里程。",
      "竹舆冲雾去，草屐带霜行。",
      "无犬花村吠，有鸡茅店鸣。",
      "湖南真乐土，邻柝莫相惊。"
    ]
  },
  {
    "id": "2e89e4204e6d03be0771cd2de7fba931",
    "title": "宿中洞",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "松老傲前岭，梅疏卧浅溪。",
      "避风巢上鹊，唤雨竹间鸡。",
      "野迥夕犹牧，田乾春未犁。",
      "路迢人倦甚，只向近林栖。"
    ]
  },
  {
    "id": "2e89e4204e6d03bef0fc363b2769d192",
    "title": "宿岳市",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "登陟天犹暝，栖回日已西。",
      "形躯一萍梗，襟袖半尘泥。",
      "夹道松成径，谁家花满溪。",
      "定台凝望远，烟草正萋萋。"
    ]
  },
  {
    "id": "2e89e4204e6d03be839e105e4756a71b",
    "title": "过衡阳晚宿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "雨后春寒冽，山前夕照斜。",
      "身犹寻垒燕，声杂宿林鸦。",
      "过岭尚千里，隔村能几家。",
      "毋嫌茅店恶，窗下有梅花。"
    ]
  },
  {
    "id": "2e89e4204e6d03bef09888b84f895ac9",
    "title": "将到永州宿村舍",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "野宿孤村迥，山行十里荒。",
      "犊眠衰草壤，马踏落梅香。",
      "入眼春晴薄，打头风势扬。",
      "莫嗟登陟苦，明日看潇湘。"
    ]
  },
  {
    "id": "2e89e4204e6d03be1e60eceb58787c09",
    "title": "过永州道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "雨欠农忧燥，风多客苦埃。",
      "犹寒莺未出，将社燕还来。",
      "桃放红凝脸，梅飘粉褪腮。",
      "春山如旧识，一笑病颜开。"
    ]
  },
  {
    "id": "2e89e4204e6d03be80eb7e9b08128f5b",
    "title": "永州城南一士夫家可爱",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "二水城南路，谁人处士家。",
      "不为轩冕累，尽洗市廛华。",
      "庭立竹千个，墙留梅数花。",
      "吾庐归未得，对此重咨嗟。"
    ]
  },
  {
    "id": "2e89e4204e6d03be3676eb3173b90c6e",
    "title": "道间纪事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渐远零陵道，前瞻驿尚赊。",
      "路傍多古木，村外少人家。",
      "碍眼云遮岫，薄情风落花。",
      "堪怜艳阳月，汩汩走尘沙。"
    ]
  },
  {
    "id": "2e89e4204e6d03bed84c52d133e0a07d",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "旅顿饭足饱，村帘酒莫赊。",
      "暮龄嗟客路，春事属山家。",
      "蕨长竹将笋，梅残李始花。",
      "问翁何处去，岭外有烟沙。"
    ]
  },
  {
    "id": "2e89e4204e6d03be02ad6f62998f7500",
    "title": "入清湘界",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渐近湘山境，土风清且饶。",
      "林峦接墟市，水竹带溪桥。",
      "焙出新茶煮，帘垂老酒招。",
      "春和民气乐，几日是花朝。"
    ]
  },
  {
    "id": "2e89e4204e6d03bee9ca3faf429f5589",
    "title": "和清湘驿颐斋韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天与粤相接，岭由秦始开。",
      "隔林禽散乱，寻垒燕惊猜。",
      "芳草春无尽，长亭人几来。",
      "山川作时雨，万里洗烟埃。"
    ]
  },
  {
    "id": "2e89e4204e6d03be32b9206f6cad24c4",
    "title": "过兴安塔寺僧以先世诗来偶赋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "岭石水分脊，湖南山尽头。",
      "廛声通海远，塔影插天浮。",
      "香接宝坊界，星联铜柱州。",
      "祖孙凡几到，亦是宿缘不。"
    ]
  },
  {
    "id": "2e89e4204e6d03be022b461c8bd2c413",
    "title": "入兴安界",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "路入兴安境，风光异昔年。",
      "山川虽好在，井邑顿凄然。",
      "雨打半颓屋，烟荒未辟田。",
      "起丁征籴急，官府为防边。"
    ]
  },
  {
    "id": "2e89e4204e6d03be343299684351e906",
    "title": "过灵川县",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "去去灵川境，晴岚带暮烟。",
      "槟榔新满市，榕树老参天。",
      "舂委工于水，犁资手以佃。",
      "凄凉海天角，何事羽书传。"
    ]
  },
  {
    "id": "2e89e4204e6d03be2444a5fd7e5b976c",
    "title": "己酉六月阻水于宜春道间枫树",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "去国二千里，离家五十程。",
      "炎歊无计避，忧患以身更。",
      "误矣骖鸾句，伤哉舐犊情。",
      "何时拂衣去，藜藿保馀生。"
    ]
  },
  {
    "id": "2e89e4204e6d03be86f470f64680777a",
    "title": "挽史鲁公",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "经济由身致，安危主意深。",
      "威名振华夏，岁月付山林。",
      "世望一老在，天胡二竖侵。",
      "盖棺公论定，不泯是人心。"
    ]
  },
  {
    "id": "2e89e4204e6d03be86f470f6511be21d",
    "title": "挽史鲁公",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自出权衡下，当从履屐间。",
      "旧游今历落，往事几危艰。",
      "纪德哀辞痛，酬知老泪潸。",
      "哲人今已矣，魂梦绕鄞山。"
    ]
  },
  {
    "id": "2e89e4204e6d03bee297a376cc51bcf1",
    "title": "挽尤端明",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "身际乾淳盛，家传祖笏棠。",
      "典型周大雅，人物鲁灵光。",
      "厚德千钧重，明时一鉴亡。",
      "哲人今已矣，梦卜负岩廊。"
    ]
  },
  {
    "id": "2e89e4204e6d03bee297a3760289cc76",
    "title": "挽尤端明",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渡江无故老，文武少全材。",
      "金玉其相者，朝廷有几哉。",
      "銮坡资润色，虎帐壮规恢。",
      "盍展经纶蕴，登调鼎鼐梅。"
    ]
  },
  {
    "id": "2e89e4204e6d03bee297a376c38d3620",
    "title": "挽尤端明",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自入乌公府，受知三十秋。",
      "水鱼承雅眷，风鹤记良筹。",
      "一意人才进，平居国事忧。",
      "丝桐宜束阁，谁似子期不。"
    ]
  },
  {
    "id": "2e89e4204e6d03bee297a3767d069a73",
    "title": "挽尤端明",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "忆昨趋湘水，公归问锡山。",
      "惜时为俗累，欠往拜师颜。",
      "不复亲温厉，畴其念险艰。",
      "莫持鸡炙去，老泪不胜潸。"
    ]
  },
  {
    "id": "2e89e4204e6d03be35c7dfec64ef43c1",
    "title": "游千山观",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自重来岭峤，岂暇访湖山。",
      "缇骑行边了，戎旗护戍闲。",
      "相看群玉外，一笑六郎间。",
      "回首西风静，何愁老汉关。"
    ]
  },
  {
    "id": "2e89e4204e6d03be3aca54d75dfb27e9",
    "title": "天基节静江祝圣乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "五叶尧蓂纪诞弥，庆流文祖已垂基。",
      "星明南极老人寿，春布东皇太乙时。",
      "红入仙桃千岁实，青归御柳万年枝。",
      "岭民喜见升平象，拜手同赓天保诗。"
    ]
  },
  {
    "id": "2e89e4204e6d03be0e4cb3a7595f2631",
    "title": "王母致语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "碧虚飞信入蓬莱，约我骖鸾伴侣来。",
      "蔼蔼祥云射虹渚，缤缤香雾下龟台。",
      "喜乘莲叶经琼海，笑指梅花荐玉杯。",
      "圣算自应天地久，蟠桃不计几回开。"
    ]
  },
  {
    "id": "2e89e4204e6d03bef4a94a7c7059027c",
    "title": "对厅致语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "相对封人共祝尧，玉觞潋滟酒浮椒。",
      "千山佳气供红旆，一道仁声赖翠轺。",
      "南极仰祈天上寿，东风不隔海滨遥。",
      "恩浓湛露何为报，勉属清忠答圣朝。"
    ]
  },
  {
    "id": "2e89e4204e6d03bef806687e28fa252f",
    "title": "代益昌宪运两司宴制帅乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "春风旗鼓拥元戎，万马方嘶一洗空。",
      "不惮八千来剑北，始知十二小齐东。",
      "将扶灞上真人业，未说隆中宰相功。",
      "整顿乾坤谈笑事，归来置酒未央宫。"
    ]
  },
  {
    "id": "2e89e4204e6d03be64369a7785f8a741",
    "title": "代蜀总过沔宴制帅",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "皇天祚宋启真儒，手钥秦关镇蜀都。",
      "方策有之伊吕偶，规模如此汉唐无。",
      "军声劘刜归帷幄，王事驱驰在粟刍。",
      "把酒东湖需捷奏，伫催公衮醉西湖。"
    ]
  },
  {
    "id": "2e89e4204e6d03be09597cb7e76288f9",
    "title": "代饯蜀阃赴召乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自拥雕旗运阃筹，星霜四历玉关秋。",
      "深培根本安全蜀，直用精神定远陬。",
      "琴鹤公将离峡口，樵渔我亦访吴头。",
      "溪山好处俱堪饮，江路相衔醉未休。"
    ]
  },
  {
    "id": "2e89e4204e6d03be0e45758b8793ea82",
    "title": "代蜀总赴召宴制帅乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "晓来微雨过前溪，见说桃花水正肥。",
      "人送风帆还紫闼，客随星履近黄扉。",
      "昔陪关上青牛到，今趁辽东白鹤归。",
      "留得春风满全蜀，尚知杨柳赋依依。"
    ]
  },
  {
    "id": "2e89e4204e6d03bee9b385307b35177b",
    "title": "代襄阃宴新除史制卿乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一从棋折佐筹帷，凛凛威名塞汉知。",
      "大范老今归去矣，小申公为易新之。",
      "檀溪春草轻车熟，苕霅秋莼短艇宜。",
      "千载岘山磨不朽，重添羊杜两丰碑。"
    ]
  },
  {
    "id": "2e89e4204e6d03be4ebbfc464fd6daca",
    "title": "扬州宴交代丘总领乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "騑騑牡驾暂临边，淮海东头护玉旃。",
      "春满四郊耕谷雨，云屯万灶饱炊烟。",
      "平山柳絮随丝辔，新水桃花扬彩船。",
      "潋滟一杯拚却醉，明朝有诏侍甘泉。"
    ]
  },
  {
    "id": "2e89e4204e6d03be074c7c0175512f67",
    "title": "寿城凯还宴将帅乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "新墉屹屹解严围，十万全师破贼回。",
      "元帅拥旄朝授策，将军画棰夜衔枚。",
      "椎牛脔炙欢声动，伐鼓传觞哀拍催。",
      "尽道平淮勋业盛，总须图像上云台。"
    ]
  },
  {
    "id": "2e89e4204e6d03be8a6f56a98b25dfa3",
    "title": "凯还又宴王宣使乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "八年一柱屹长城，此老胸中百万兵。",
      "有造于西棠播颂，穷荒之北草知名。",
      "喧天笳鼓归时乐，揭日旗常旷世荣。",
      "且为平山应少驻，莫辞酩酊尽欢情。"
    ]
  },
  {
    "id": "2e89e4204e6d03be146bf0820d9f73dc",
    "title": "桂林宴交代董侍郎乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "同是虚皇老从臣，海山深处细论心。",
      "金兰谊笃新藩翰，玉笋班趋旧禁林。",
      "对月不妨延桂影，思人惟有护棠阴。",
      "公归定是调商鼎，莫忘梅花雪片吟。"
    ]
  },
  {
    "id": "2e89e4204e6d03be71c4194253cc124b",
    "title": "桂林宴提刑乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "鹭洲鸳渚久相知，弭节开藩并此时。",
      "越俎况当交使事，举觞何惜话心期。",
      "欣逢桂子三秋候，细和梅花万里诗。",
      "指日骖鸾天上去，倚看接武步丹墀。"
    ]
  },
  {
    "id": "2e89e4204e6d03be9f1a4f3e2c9e560b",
    "title": "桂林鹿鸣宴乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "玉帐宏开会众英，崭崭头角露峥嵘。",
      "人才数半凌烟赞，姓氏推先月旦评。",
      "桂子风前鹏翮健，梅花雪外马蹄轻。",
      "两魁衣钵须争继，联辔归来昼锦荣。"
    ]
  },
  {
    "id": "2e89e4204e6d03bed7626100406b6904",
    "title": "荆阃宴交代贾尚书乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "底事元戎辍上流，扬州势更重荆州。",
      "要酬棠笏中原志，坐释枫宸北顾忧。",
      "白羽一挥新玉帐，朱帘半卷旧红楼。",
      "此行整顿乾坤了，公衮莱衣正黑头。"
    ]
  },
  {
    "id": "2e89e4204e6d03bed1176f7dd9cb8ec0",
    "title": "荆阃宴吕马帅乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "海风吹月近中秋，碧玉天高灏气浮。",
      "文武对开王俭幕，主宾同上仲宣楼。",
      "棋边正要看新著，酒畔何妨话旧游。",
      "了却经营宛洛事，入登枢筦赞帷筹。"
    ]
  },
  {
    "id": "2e89e4204e6d03be373a14437285d50a",
    "title": "丙子登岘山",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "汉江为带楚山维，多少兴亡此地知。",
      "万里边风寒故垒，千年陇月老残碑。",
      "尘迷柏土龙根幻，水绕檀溪马骨悲。",
      "举世岂无羊叔子，草莱犹未起男儿。"
    ]
  },
  {
    "id": "2e89e4204e6d03be6c61e8b6d0d0a1c7",
    "title": "宿江州药王寺",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "指点烟林正午钟，亭亭楼阁有无中。",
      "铺张翠盖松间日，扫洒红尘竹外风。",
      "啼鸟不惊禅入定，落花无迹色成空。",
      "解鞍暂作今宵歇，恰与云堂旦过同。"
    ]
  },
  {
    "id": "2e89e4204e6d03be3767e66dbe890999",
    "title": "壬午昌化道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "暑雨祁寒路两经，二童一马影竛竮。",
      "檐花夜滴溪添绿，云叶暮横山减青。",
      "箬笠芒鞋今古道，竹篱茅店短长亭。",
      "未妨老子登临兴，解却征鞍且暂停。"
    ]
  },
  {
    "id": "2e89e4204e6d03bec3e72b34521fad25",
    "title": "过庐山",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "问讯匡庐几度经，何时袖手摘天星。",
      "世如春梦空头白，山似故人终眼青。",
      "便欲移文寻鹤帐，又还呼渡过鸥汀。",
      "它年学得香山士，定结茅庵入翠屏。"
    ]
  },
  {
    "id": "2e89e4204e6d03be9709978e2be7d7c9",
    "title": "宁国道间喜晴",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "怪得虚檐寂溜声，起来云淡月微明。",
      "只消一夜西风力，尽扫千山宿雾清。",
      "农舍少酬终岁望，客途拟过小春晴。",
      "枝禽亦似欣欣意，飞入烟林自在鸣。"
    ]
  },
  {
    "id": "2e89e4204e6d03be93b47185299d8525",
    "title": "宁国道间即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "枫染酏颜菊亦酣，霜天风味饱相谙。",
      "马蹄去去江之北，雁影来来塞以南。",
      "云外数峰轻抹翠，雨馀一水碎挼蓝。",
      "肩舆催问谁家宿，落日西山已半含。"
    ]
  },
  {
    "id": "2e89e4204e6d03bea3069f01333cd470",
    "title": "蜀江和周炳仲百丈韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "欲知峡路打滩涡，千尺苍筠用力多。",
      "进退不烦篙影动，东西惟听柁师呵。",
      "命垂一缕惟天耳，力挽千钧如水何。",
      "争似钱塘江上路，夜深柔橹听吴歌。"
    ]
  },
  {
    "id": "2e89e4204e6d03be94065f9fa93762b9",
    "title": "和周炳仲过踏洞滩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "堪怜濆淖上舟难，争似山坳住舍安。",
      "雷鼓喧呼人挽缆，风鬟笑语女盘滩。",
      "倦凭秫酒生春思，愁怯衾裘御夜寒。",
      "多谢新诗慰牢落，灯前一笑病怀宽。"
    ]
  },
  {
    "id": "2e89e4204e6d03becbd8f99e8574eb57",
    "title": "题双庙镇峡楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "峰巍鳌柱疑娲立，地峻龙门自禹开。",
      "山色半昏朝欲雨，滩声不蛰夜何雷。",
      "云屏烟障相迎送，沙鸟风樯几去来。",
      "徙倚阑干不知倦，一诗弹压愧非材。"
    ]
  },
  {
    "id": "2e89e4204e6d03be213c811fc0011e0a",
    "title": "题孔明白帝二祠",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "安刘事固异危刘，相去英雄二百秋。",
      "火德方中徒僣帝，星营何陨遽亡侯。",
      "草庐龙去存吴恨，陛戟蛙狂遗汉羞。",
      "成败不同俱庙食，宁非霸业结偏州。"
    ]
  },
  {
    "id": "2e89e4204e6d03beb8396a4c8fa40bfb",
    "title": "连日过滩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一滩才过一滩催，虽若危哉亦壮哉。",
      "白狗甫随狼尾去，黄牛又逐虎头来。",
      "狂澜逐淖几成沸，坠石穿江乱作堆。",
      "堪笑舟人诧春涨，溯流难及顺流回。"
    ]
  },
  {
    "id": "2e89e4204e6d03bed23bd5bed36f3741",
    "title": "昭君溪",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "巴峡向来惟屈姊，汉宫奚事出明姬。",
      "当时本有平戎术，中国难容绝世姿。",
      "忍死定仇娄敬策，惜生不遇武皇时。",
      "后人却恨毛延寿，断送春风入远夷。"
    ]
  },
  {
    "id": "2e89e4204e6d03be4ae00d68a6d9e23d",
    "title": "益昌官舍简炳仲",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不管天涯与海濒，万红千紫一番新。",
      "楼头钟鼓三更雨，墙外莺花二月春。",
      "风软雁奴归羽急，日迟鸠妇唤声频。",
      "青门载酒浑闲事，愁杀英雄老塞尘。"
    ]
  },
  {
    "id": "2e89e4204e6d03be28a0e2216008513b",
    "title": "初夏即事简炳仲",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夏云方建汉旗赤，春事已如周辙东。",
      "几度炎凉经嫩绿，一番荣辱委残红。",
      "杜鹃岂为归心设，蝴蝶也无清梦通。",
      "万里天涯喜强健，剩开窗牖纳南风。"
    ]
  },
  {
    "id": "2e89e4204e6d03be0c8ea7a2d05868c8",
    "title": "利州登栈道",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "足迹初来剑北州，试登危栈瞰江流。",
      "万山西接地穷处，一水东归天尽头。",
      "欲访殽函无健马，相忘楚汉付轻鸥。",
      "丈夫要了中原事，未分持竿老钓舟。"
    ]
  },
  {
    "id": "2e89e4204e6d03befe561b6631041619",
    "title": "侍亲劳监游雪峰",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一水横桥碧作弯，两山排闼翠成环。",
      "寺居野色烟光外，春在人情物意间。",
      "点检花稍香浅浅，摩娑苔刻字斑斑。",
      "门前车马空来去，云自无心鸟自还。"
    ]
  },
  {
    "id": "2e89e4204e6d03be04af8787deaf4ddd",
    "title": "丙戌春过梓潼即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天公殊不间西东，物意人情处处同。",
      "麦垄绿雏犹欠雨，花蹊红稚不禁风。",
      "子规又唤天涯客，布谷还催田舍翁。",
      "欲挽游丝网春住，归鞍催我又匆匆。"
    ]
  },
  {
    "id": "2e89e4204e6d03beff687c621243da67",
    "title": "宿柳池松风亭",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "轧轧肩舆上剑门，春和身健快于奔。",
      "风翻红雨摧芳信，山带青烟入烧痕。",
      "领略物华无好句，破除旅思有清樽。",
      "高人喜与松风接，莫遣梨花到梦魂。"
    ]
  },
  {
    "id": "2e89e4204e6d03be1745f393f8f752a9",
    "title": "丁亥沔阳春时即事简吴叔永",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "朝来渐可试春衣，弩末轻寒力已微。",
      "木叶未繁山尚瘦，桃花欲落水初肥。",
      "疆陲虏逐征鸿去，庭馆人随社燕归。",
      "紫陌青门无恙在，不妨携酒问芳菲。"
    ]
  },
  {
    "id": "2e89e4204e6d03be90e0e6f663659128",
    "title": "题汉中嶓冢观高祖庙试剑石",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "手袖干将射斗牛，当时天意在兴刘。",
      "不劳游刃烹秦鹿，直以馀锋剪楚猴。",
      "将相岂烦加越砥，宽仁自足淬吴钩。",
      "断蛇断石都休问，遗恨平城雨雪羞。"
    ]
  },
  {
    "id": "2e89e4204e6d03be9fb37de7dcb2183d",
    "title": "道间怀益昌总所海棠",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "点点红妆缀绿枝，睡犹未足已相宜。",
      "欠呼杜老供吟笔，仅约杨妃倒酒卮。",
      "数日以来应烂漫，一风之后想离披。",
      "凭谁警戒司花女，密遣轻阴谨护持。"
    ]
  },
  {
    "id": "2e89e4204e6d03bef62d9a251f4ffad3",
    "title": "重阳登益昌锦屏山",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "徙倚阑干目送间，山容如我亦苍颜。",
      "恍思戏马登吴会，拟逐飞鸿度汉关。",
      "草木与俱嗟岁月，古今无恙只江山。",
      "天公幸自无风雨，一笑黄花分也悭。"
    ]
  },
  {
    "id": "2e89e4204e6d03bed4af7e759c2b947e",
    "title": "和吴叔永见寄韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "眼空凡马绝全牛，肯念江萍万里浮。",
      "一倡朱弦补骚雅，片言华衮续春秋。",
      "礼罗自昔须温造，文馆而今欠薛收。",
      "要任丘墟百年责，慎毋樽俎上南楼。"
    ]
  },
  {
    "id": "2e89e4204e6d03bed4af7e755f115a03",
    "title": "和吴叔永见寄韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "诗怀今古浩无垠，谁寄梅花陇首人。",
      "刍豢悦心文字趣，筌蹄忘象性情真。",
      "相望夜月袁宏渚，一洗西风庾亮尘。",
      "我欲莼鲈便归去，雁来应问五湖春。"
    ]
  },
  {
    "id": "2e89e4204e6d03bea77071f352edfa04",
    "title": "送糟蟹遗制幕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "江乡霜后饱珍肴，万里持来仅带糟。",
      "虽惜横戈酣白蚁，尚知解甲护红膏。",
      "开樽只觉牵归兴，作赋犹当继老饕。",
      "油幕晚寒梅影静，亟持大白荐双螯。"
    ]
  },
  {
    "id": "2e89e4204e6d03be96fc967175e188e0",
    "title": "和夔门开济堂韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "世事纷更局面棋，滔滔逝水只东之。",
      "几堆顽石鬼神护，一节高风今古奇。",
      "司马岂能无战垒，卧龙只合在筹帷。",
      "将星一落空遗恨，费尽诗人几许诗。"
    ]
  },
  {
    "id": "2e89e4204e6d03be874c55fde7fce318",
    "title": "宿新政县登鲜于氏离堆拜颜鲁公遗像公曾赴蓬州作鲜于氏碑",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "屹屹金城唐砥柱，如何流落向蓬州。",
      "一时名节犹山重，千古忠魂与水流。",
      "不待遗文垂纪录，自存生气沮奸谋。",
      "当时谁挽浯溪水，为洗离堆一段愁。"
    ]
  },
  {
    "id": "2e89e4204e6d03becc0de1800817d48f",
    "title": "至金泉登聚鹤楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "我住华亭惯识伊，九皋仙去逐云飞。",
      "北山久为悲空帐，赤壁还曾梦羽衣。",
      "姑和黄楼崔颢赋，为邀华表令威归。",
      "腰缠却笑扬州客，应对金泉愧子微。"
    ]
  },
  {
    "id": "2e89e4204e6d03bef5457dddc1466a94",
    "title": "登江陵沙市楚楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "徙倚阑干日未斜，四围不著一山遮。",
      "浪花滚滚翻春雪，烟树霏霏夹暮霞。",
      "壮丽中居荆楚会，风流元向蜀吴夸。",
      "楼头恰称元龙卧，切勿轻嗤作酒家。"
    ]
  },
  {
    "id": "2e89e4204e6d03be0e012ab99908f9f8",
    "title": "简项仲宗游亭皋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "试从沙渚入荆城，十里金堤掌样平。",
      "晓露香留红芰湿，午风清逐白蘋生。",
      "柳边系马频酤酒，沙际呼鱼旋作羹。",
      "所欠直惟佳客耳，明朝能辍暇偕行。"
    ]
  },
  {
    "id": "2e89e4204e6d03be69154144852f12ce",
    "title": "宜城道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "萧萧风雨问南关，客里单衣八月寒。",
      "灯火数家栖逆旅，江山千里走卑官。",
      "飘零岐路凭诗纪，寂寞襟怀借酒宽。",
      "亟写音书寄乡国，北山高卧尽平安。"
    ]
  },
  {
    "id": "2e89e4204e6d03be4caa111fa3914ff2",
    "title": "送清湘蒋尉",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "我学言诗诗不奇，蒋君言命却能诗。",
      "岁寒如许松不改，春信未来梅已知。",
      "丘壑何如归去好，江湖终匪老来宜。",
      "辰州极去湘南近，办取柴桑三径资。"
    ]
  },
  {
    "id": "2e89e4204e6d03be4caa111fbec9aee4",
    "title": "送清湘蒋尉",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "昔插金莲醉五泉，与君抵掌共谈天。",
      "蜀山历遍数千里，荆渚重逢八九年。",
      "子为丹砂行作吏，我无金鼎可求仙。",
      "更怜不是春风手，雪意垂垂送去船。"
    ]
  },
  {
    "id": "2e89e4204e6d03be2fff86a45f2f8fca",
    "title": "和阙干雪中韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夜来白凤下天潢，幻得人间玉样光。",
      "万里园林变春景，几家篱落失秋香。",
      "黄紬歌枕水为骨，纸帐吟梅铁作肠。",
      "争似城南老夫妇，地炉相对拥蒲穰。"
    ]
  },
  {
    "id": "2e89e4204e6d03be2fff86a4d25c9618",
    "title": "和阙干雪中韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "青女欺寒未肯霜，先将银铄散祥光。",
      "芙蓉晓院不禁老，薝卜满林惟欠香。",
      "冷入宝环销翠羽，声随石鼎煮羊肠。",
      "兔园赋罢谁能继，留得诗人祝岁穰。"
    ]
  },
  {
    "id": "2e89e4204e6d03bef890aeb6eae88b00",
    "title": "题荆门蒙泉",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "向来亭上醉流杯，千朵莲花一树梅。",
      "金炬依然霜不管，琼琚犹待雪相催。",
      "凌波仙子欣无恙，姑射真人唤不来。",
      "风景则同怀抱异，倚栏欲去更徘徊。"
    ]
  },
  {
    "id": "2e89e4204e6d03bea2d84939bbdf1abd",
    "title": "偕张总干章帅机同游檀溪登极目和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "底须风景叹新亭，且听樽前贱子陈。",
      "拚却玉山颓绿醑，莫将银海眩黄尘。",
      "山容似画屏环立，世事如棋局几新。",
      "惟有东风不今古，露花烟柳一般春。"
    ]
  },
  {
    "id": "2e89e4204e6d03bea2d84939100a4318",
    "title": "偕张总干章帅机同游檀溪登极目和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "美哉轮奂若天成，一笑凭栏趁喜晴。",
      "弹厌江山诗句老，破除胸臆酒樽盈。",
      "溪头圉圉观鱼跃，柳外萧萧忆马鸣。",
      "明日无妨再联辔，海棠犹未醉春酲。"
    ]
  },
  {
    "id": "2e89e4204e6d03be73aa237ea3be2106",
    "title": "从制垣观阅和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "春风小试被庐蒐，抵掌功名一战收。",
      "万里关河走狐兔，五更笳鼓肃貔貅。",
      "星驰列骑看腾跃，云合嘉宾乐献酬。",
      "机会不来人易老，故都惆怅麦油油。"
    ]
  },
  {
    "id": "2e89e4204e6d03be94b600c65944a7bb",
    "title": "同罗季能章成父张子直登樊城制胜楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "避愁聊复上层楼，上到层楼转更愁。",
      "杳杳青烟榆夹塞，鳞鳞翠浪麦平畴。",
      "山连楚甸三千里，地隔中原四百州。",
      "立尽栏干谁领会，沧波渺处起沙鸥。"
    ]
  },
  {
    "id": "2e89e4204e6d03bea4e088f4366cc2db",
    "title": "送罗季能赴江陵幕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "淳熙公论盛槐门，文献依然故笏存。",
      "晋世昔闻期毕万，鲁人今喜见臧孙。",
      "交游半是清流望，趋向难为俗子论。",
      "久客诸侯宁郁郁，公卿元自出藩垣。"
    ]
  },
  {
    "id": "2e89e4204e6d03bea4e088f4b05ff545",
    "title": "送罗季能赴江陵幕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "留台雄峙渚宫边，江汉中间别一天。",
      "号令半皆归后务，规模几不减中权。",
      "况从席上分邹湛，细向楼头访仲宣。",
      "为报荆人好相庆，幕中无事帅垣贤。"
    ]
  },
  {
    "id": "2e89e4204e6d03bea4e088f46317e884",
    "title": "送罗季能赴江陵幕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "幕底从游数月间，孤灯冻酒饱相欢。",
      "平生得此于人寡，举世如斯知己难。",
      "舍我遽轻千里别，祝君惟有一分宽。",
      "杨花正怯春归去，忍向南关送客看。"
    ]
  },
  {
    "id": "2e89e4204e6d03be137f3a44036fb35f",
    "title": "以劝分出伏龙因谒武侯庙",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "庐存龙去迹成非，草木空山圣得知。",
      "成败论人陈寿史，功名馀恨少陵诗。",
      "初心何只三分汉，伟略徒夸十倍丕。",
      "半夜松声卷风雨，犹如抱膝啸吟诗。"
    ]
  },
  {
    "id": "2e89e4204e6d03be3e5a1779afb42a96",
    "title": "和刘清叔檀溪韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一溪清入汉江东，千载兴亡指顾中。",
      "自昔霸图成匹马，至今生气贯长虹。",
      "当时枉驾先诸葛，底事浮江后阿童。",
      "髀肉已生骓逝矣，空馀款段踏尘红。"
    ]
  },
  {
    "id": "2e89e4204e6d03be0fb4478a78be513c",
    "title": "壬辰过鄂渚简张子直总干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一自檀溪把酒馀，年来夷路浸崎岖。",
      "楼头落日人空老，局面西风事顿殊。",
      "故国山容增黯淡，旧时柳色半荒芜。",
      "草堂想见忧时切，曾赋官军近捷无。"
    ]
  },
  {
    "id": "2e89e4204e6d03be0fb4478a935aeb1f",
    "title": "壬辰过鄂渚简张子直总干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "三载三来汉水湄，做成底事又空归。",
      "尘埃暂解微官缚，雨雪犹存战士衣。",
      "黄鹤喜寻诗侣约，白鸥还悟海翁机。",
      "掀髯一接春风笑，便觅渔蓑老钓矶。"
    ]
  },
  {
    "id": "2e89e4204e6d03beb5cf0ca4023496bc",
    "title": "甲午淮幕和萧应父赠郑允蹈韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "休从太上问灵均，华发骎骎及此辰。",
      "万里斗槎难远问，一时星弁玷同寅。",
      "纵逢裨灶言何益，自断虞翻相己屯。",
      "且喜岁星临宋分，今年颉利定称臣。"
    ]
  },
  {
    "id": "2e89e4204e6d03beb5cf0ca44eb6138f",
    "title": "甲午淮幕和萧应父赠郑允蹈韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "客来远自洞庭滨，一笑相逢耳竞倾。",
      "把酒未须论后约，读书已恨欠前生。",
      "畴堪太乙青藜照，亦有丰城宝剑精。",
      "近在眼前休蹉却，君如未识问君平。"
    ]
  },
  {
    "id": "2e89e4204e6d03bedc7bb42a283e330a",
    "title": "和萧应父赠黄子芸韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "久负诗坛第一评，肯教栖凤久榛荆。",
      "西堂有梦堪追谢，北海何书可荐衡。",
      "匹马归来嗟我俗，孤鸿吟对羡君清。",
      "霜前蟹嫩新篘美，为问江头潮已生。"
    ]
  },
  {
    "id": "2e89e4204e6d03bed5f7814e4bee85e2",
    "title": "和蒋志父春风亭韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不须举扇障西风，且付黄花一笑中。",
      "渐喜卢㕙成两毙，仍愁蜂蚁起群雄。",
      "未能长策辕从北，果有真儒辙岂东。",
      "老我数奇何所用，快教儿辈学从戎。"
    ]
  },
  {
    "id": "2e89e4204e6d03bed5f7814e1bf34a6e",
    "title": "和蒋志父春风亭韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "谁能草檄愈头风，有酒时时共一中。",
      "莫把丹青羡苏武，且将玄白玩扬雄。",
      "将军事在龙荒北，客子心驰马首东。",
      "休笑晋朝人物少，犹知口不道和戎。"
    ]
  },
  {
    "id": "2e89e4204e6d03bec50cdeb976bb541f",
    "title": "次蒋志父韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "中原百战徯来苏，浸喜衣冠复旧区。",
      "要得一行须老将，曾何千虑付狂夫。",
      "山川感慨诗难尽，烟火萧条酒尚无。",
      "若问西湖已芜没，望穷惟有几浮图。"
    ]
  },
  {
    "id": "2e89e4204e6d03be57094890e858e04b",
    "title": "甲午七夕在京和朱子木韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "巫云一去付悠悠，堪笑星河老不休。",
      "天上凄凉两魂梦，人间阅历几春秋。",
      "销磨长恨诗难尽，领略良宵酒莫留。",
      "借我天槎试相问，拙人还与巧同不。"
    ]
  },
  {
    "id": "2e89e4204e6d03be00f9b9d14ebe3b29",
    "title": "甲午中秋在魏塘值风雨",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "向来玩事每欣逢，老去相忘更客中。",
      "天下山河清影在，人间风雨此宵同。",
      "孤鸾夜泣菱花暗，老兔秋悲桂子空。",
      "料得嫦娥念摇落，不教无酒对征篷。"
    ]
  },
  {
    "id": "2e89e4204e6d03be887be9e6df8a0e02",
    "title": "乙未渡淮点军登寿春南楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "曾向春秋识此州，西风吹袂过淮头。",
      "人还故老衣冠喜，我为中原草木愁。",
      "屹若长城今重镇，弃如敝屣昔轻谋。",
      "功名不是吾曹事，且对空山徙倚楼。"
    ]
  },
  {
    "id": "2e89e4204e6d03be423138dbb9f07851",
    "title": "庚子祈雨蒋山赠月老",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "欲知计寺金谷吏，便是钟山粥饭头。",
      "尔欲朝朝动鱼鼓，我期日日饱貔貅。",
      "几为晓灶炊烟喜，又作秋田渴雨忧。",
      "自有宝公能办供，元凭心上细推求。"
    ]
  },
  {
    "id": "2e89e4204e6d03bede87f8929d76a1ce",
    "title": "送赵鼎臣赴召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "几载江湖负隽声，秋风千里起弓旌。",
      "石渠喜得今刘向，宣室应知旧贾生。",
      "台阁致身将贵显，朝廷论事且和平。",
      "更须记取申公语，不在多言在力行。"
    ]
  },
  {
    "id": "2e89e4204e6d03bede87f8927a02da09",
    "title": "送赵鼎臣赴召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "师旅之馀旱继之，可为太息此何时。",
      "江头人类鱼鳞集，局面忧深虎口危。",
      "国事不应分尔汝，边防岂特固藩篱。",
      "茂弘若问金陵事，说与江东米价知。"
    ]
  },
  {
    "id": "2e89e4204e6d03be37f0b2be319c95ee",
    "title": "和别制垣金陵劝驾韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "殷勤儒帅饯图南，文物彬彬岁比三。",
      "远业相期唐进士，流风一洗晋清谈。",
      "歌陈呦鹿筵初宴，分揣庸驽乘莫骖。",
      "好向琼林待公衮，杏园春色正红酣。"
    ]
  },
  {
    "id": "2e89e4204e6d03be87d0351ccfc96f89",
    "title": "赠闻人松庵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "官术犹能手不龟，子之为术亦如之。",
      "价增三倍玉麟顾，言订千金木石诗。",
      "鸥鹭寻盟吾自计，鴳鹏付分尔何为。",
      "异时蓬荜来相验，直说太平卿相谁。"
    ]
  },
  {
    "id": "2e89e4204e6d03be5f4e52e48799580c",
    "title": "辛丑都司公廨与陈景清诸友小集作",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "几年漫浪尚萍流，汩没京尘雪满头。",
      "得意正浓须却顾，奉身而退是良谋。",
      "未忘雅志怀安石，长忆平生愧少游。",
      "归去何求闲足矣，数椽村屋一虚舟。"
    ]
  },
  {
    "id": "2e89e4204e6d03be5f4e52e4ef82b55f",
    "title": "辛丑都司公廨与陈景清诸友小集作",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "当才谁可柱中流，我辈何如避一头。",
      "旧隐要寻鸥作伴，薄田足与鹤为谋。",
      "蒹葭白露嗟今老，榆柳西风感昔游。",
      "新秫已登鲈蟹贱，溪头何日舣归舟。"
    ]
  },
  {
    "id": "2e89e4204e6d03be669906a4be454d40",
    "title": "送郭靖父还金陵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "慈恩得隽绿衣归，凡客南来罕似之。",
      "名氏已标希吕第，文华要继幼安诗。",
      "行登衮衮诸公上，毋鄙区区一尉卑。",
      "踏雪同来子先去，梦随鞭影过江湄。"
    ]
  },
  {
    "id": "2e89e4204e6d03be669906a425032918",
    "title": "送郭靖父还金陵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "忆昨相从戎马间，屡披锦诰慰苍颜。",
      "烟尘历遍疆陲役，风雪同谙道路艰。",
      "子负此名心已白，我成何事鬓徒斑。",
      "一杯握手无它祝，归为移文问北山。"
    ]
  },
  {
    "id": "2e89e4204e6d03be833521b0e3f4c0f7",
    "title": "赠林相士",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "卖卜长安作漫游，裹粮千里为亲谋。",
      "时危贵得班超相，命薄那能李广侯。",
      "术挟瑟竽虽易售，话逢枘凿亦难投。",
      "江头雨滑东风急，挑却行包归去休。"
    ]
  },
  {
    "id": "2e89e4204e6d03be764ff55aeca9ecdf",
    "title": "维扬再赠林相士用前韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "三数年来已倦游，只缘心迹不相谋。",
      "深知我类虞翻相，莫怪人惊雍齿侯。",
      "江国旧怀诗一解，吴乡新思酒双投。",
      "一番公案重拈出，挑却行包归去休。"
    ]
  },
  {
    "id": "2e89e4204e6d03be645a1a829e9be6fa",
    "title": "癸卯制参黎用之为八仙领客和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "扑面惊埃扫不开，都忘柳色暗章台。",
      "偏饶玳席嘉宾乐，特遣瑶池仙子来。",
      "自分铁心徒自苦，相逢玉兔莫相陪。",
      "樽前休讶清香少，待约琼花共一杯。"
    ]
  },
  {
    "id": "2e89e4204e6d03bebc653b5e06821398",
    "title": "夜分和郑小山韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "弓剑相随几历年，鬓毛斑剥饱风烟。",
      "可怜芦叶胡笳地，又过菊花新酒天。",
      "耳听骅骝还紫逻，梦随白鹭过青田。",
      "家僮久问谋归未，想笑吾顽不可镌。"
    ]
  },
  {
    "id": "2e89e4204e6d03bebc653b5e0375d766",
    "title": "夜分和郑小山韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "塞上萧萧雨更风，秋来兴味与谁同。",
      "短檠聊和灯前句，长槊休夸马上功。",
      "挽二石弓陪一校，操方寸管较诸公。",
      "到头等是为形役，尽付掀髯一笑中。"
    ]
  },
  {
    "id": "2e89e4204e6d03be09597ff69b9ee846",
    "title": "赠相士陈林过金陵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "疲于吏事老于兵，不特头方命亦屯。",
      "成败固非予逆睹，穷通何用子前陈。",
      "登朝不是鸢肩相，守塞尤惭燕颔人。",
      "见说江东多福德，亟须洗眼望堂麟。"
    ]
  },
  {
    "id": "2e89e4204e6d03be541cb38750966f54",
    "title": "甲辰送淮东黎漕趋朝",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "帘卷红楼拍手看，星轺迅步上鹓鸾。",
      "皇华节下留佳政，玉笋班中作好官。",
      "卿相致身时则易，忠贤得路古来难。",
      "端门待漏东风峭，尚忆屯边铁甲寒。"
    ]
  },
  {
    "id": "2e89e4204e6d03be541cb38730bf5aa0",
    "title": "甲辰送淮东黎漕趋朝",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "始焉来此学分弓，定计初筵画诺中。",
      "击楫少能思祖逖，同舟多赖有娄公。",
      "老怀不奈周南滞，佳客今成冀北空。",
      "天上故人如见问，为言憔悴已成翁。"
    ]
  },
  {
    "id": "2e89e4204e6d03bed2e8de40ada4090c",
    "title": "送胡季辙制参赴堂召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "怪得檐头鹊语频，好音催召幕中宾。",
      "唤回鸡塞三更梦，趁取莺花二月春。",
      "车法阵图留后效，囊封谏草看前陈。",
      "退朝若访孤山去，尚有疏梅可寄人。"
    ]
  },
  {
    "id": "2e89e4204e6d03bed2e8de40ddcd799a",
    "title": "送胡季辙制参赴堂召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "君见淮头尚可为，勿言蚌鹬正相持。",
      "再三国计当加备，第一人材最切时。",
      "面目山林还尔我，精神帷幄舍渠谁。",
      "登楼若也披舆地，为借前筹试及之。"
    ]
  },
  {
    "id": "2e89e4204e6d03bea4edf7eae04122e0",
    "title": "傅山父携示曾玉堂和余韵答之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "谁传新语到边州，来自銮坡最紧头。",
      "句法自成台阁样，交盟犹为友朋谋。",
      "忆征西府劳清梦，望上东门想贵游。",
      "何似天风轻借助，放教归老钓鱼舟。"
    ]
  },
  {
    "id": "2e89e4204e6d03bec0d42c85e72a09a6",
    "title": "右司周炳仲亦用韵并和以谢之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "谁将拙句彻名流，勾引春风入笔头。",
      "廊庙喜登端士用，田园盍为故人谋。",
      "曾芳草外思淮事，应海棠边念蜀游。",
      "细雨挑灯成朗诵，剧谈如共峡江舟。"
    ]
  },
  {
    "id": "2e89e4204e6d03befbb9a58060f17498",
    "title": "送制机丰德馨赴堂召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "元祐丰家几世孙，依然风概至今存。",
      "著鞭自许河南逖，举酒相期洛北温。",
      "联句有诗留月观，御戎何策告天阍。",
      "切毋饮却西湖水，齿颊冰霜置勿论。"
    ]
  },
  {
    "id": "2e89e4204e6d03befbb9a5801a0b2056",
    "title": "送制机丰德馨赴堂召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "奇章昔送牧之行，旧事今亲见广陵。",
      "一叟栖栖嗟孑立，诸贤衮衮庆偕升。",
      "事来推与参前著，公去吾其失右肱。",
      "我俟兵休归决矣，断无清梦到觚棱。"
    ]
  },
  {
    "id": "2e89e4204e6d03be78aee3ee66f6efb4",
    "title": "寿城围解制参向君玉贶以凯歌和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "谁知匕箸落轰雷，三月新城两月围。",
      "吉语虽传淮鹤捷，惊心几动海鸥机。",
      "公毋夸伐称全璧，我为忧疑已佩韦。",
      "何处无鱼堪荐饭，不须跕跕看鸢飞。"
    ]
  },
  {
    "id": "2e89e4204e6d03be78aee3ee5a068a0c",
    "title": "寿城围解制参向君玉贶以凯歌和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "中流岌岌此舟同，对越皇天只寸衷。",
      "今夜千艘趋险进，明朝万马举群空。",
      "将军争上平戎捷，老子惭无守塞功。",
      "局面莫贪边用利，共思稳著待西风。"
    ]
  },
  {
    "id": "2e89e4204e6d03becf2b8c909de2cb54",
    "title": "久雨之馀隔窗闻雪简书院诸丈",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "雨覆云翻越月馀，苦疑滕六欠工夫。",
      "倏敲窗竹清成玉，细剪檐花碎作珠。",
      "已喜新冬三白有，不愁嗣岁二红无。",
      "地炉纸帐杯行了，呼起诗翁为撚须。"
    ]
  },
  {
    "id": "2e89e4204e6d03becf2b8c907c8a9b7b",
    "title": "久雨之馀隔窗闻雪简书院诸丈",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "玉龙飞下太清境，粉雉凝成不夜城。",
      "眩得穷儿犹暴富，照教暗室亦强明。",
      "来朝细挹千林色，竟夕都忘万籁声。",
      "不愿衔枚蔡州去，铁衣早撤戍边兵。"
    ]
  },
  {
    "id": "2e89e4204e6d03beb64c3e7076357e30",
    "title": "乙巳题制参萧应父袭芳亭",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "细揽群英入此亭，重开八叶付公门。",
      "无穷真意侵书架，不断清香对酒樽。",
      "由实又花花又实，看孙生子子生孙。",
      "主人不用平泉誓，自有根源六艺存。"
    ]
  },
  {
    "id": "2e89e4204e6d03beccb591abcb1f9a24",
    "title": "送翟简卿制参赴南安",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渡江华阀尚毡青，人物林中早有声。",
      "官辙久更谙世路，边筹熟试洞戎情。",
      "整镳向阙人多羡，出幕持麾古所荣。",
      "盍为王言留禁闼，美才何止仅专城。"
    ]
  },
  {
    "id": "2e89e4204e6d03beccb591abaf8637a6",
    "title": "送翟简卿制参赴南安",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自屈星屏佐碧油，艰危同济此风舟。",
      "平山杨柳留佳话，庾岭梅花想胜游。",
      "公到玉阶宜抗论，我寻画舸便归休。",
      "他时若访无真里，野水中间一白鸥。"
    ]
  },
  {
    "id": "2e89e4204e6d03bed17fee823315026b",
    "title": "送周炳仲大卿归江西",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "中外周旋阅几年，清忠一节可笺天。",
      "历阶而上公卿易，拂袖以归韦布然。",
      "霅上人稠难买屋，江头路稳好行船。",
      "梦回落月应相忆，犹有征人在汉边。"
    ]
  },
  {
    "id": "2e89e4204e6d03bec335577008e5e182",
    "title": "和傅山父喜雨韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "骄阳赫赫正当空，化作甘霖覆手中。",
      "洗涤四郊无点翳，作兴群槁有新功。",
      "惟方寸地能精格，信咫尺天随感通。",
      "毋以喜书安仅足，更行好事答高穹。"
    ]
  },
  {
    "id": "2e89e4204e6d03bec3355770ecb52802",
    "title": "和傅山父喜雨韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "柔金老火苦相鏖，千里骎骎地不毛。",
      "忽遂所祈欣欲舞，举蒙其利润于膏。",
      "昭苏田畯禾千顷，饱满舟人水一篙。",
      "我老发挥无好句，须拈健笔付诗豪。"
    ]
  },
  {
    "id": "2e89e4204e6d03be407c4240ab0a72f9",
    "title": "和幕府税巽父吊陈任二谏议韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "出门三十里平原，仰止高山礼甚专。",
      "烈日秋霜千祀后，寒烟荒草两茔前。",
      "一瞻文献生何晚，三叹奸邪死不先。",
      "臣也不忠宜共戒，烝尝何惜更加笾。"
    ]
  },
  {
    "id": "2e89e4204e6d03be9b46be61d8bdfb0e",
    "title": "东西正阳献捷和傅山父凯歌韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一从授钺俾来旬，却敌无谋效不神。",
      "士用命焉何有力，臣今老矣不如人。",
      "谁能河北平三晋，犹虑关中启一秦。",
      "留取功名待来者，归欤抗疏告严宸。"
    ]
  },
  {
    "id": "2e89e4204e6d03bed43d85e53cbf2285",
    "title": "食河豚鲈鱼席间口占",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "午食河豚晚食鲈，两鱼风味绝悬殊。",
      "怀归未必因兹品，适口何能计此躯。",
      "春岸荻芽常喜有，秋风莼菜不愁无。",
      "笑他俗子甘鳅鳝，为此杯羹戒不虞。"
    ]
  },
  {
    "id": "2e89e4204e6d03bed3351e42e5076473",
    "title": "丙午九日将过阳羡偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "年年秋晚对风沙，今近重阳喜在家。",
      "自断此生甘皓首，能消几度看黄花。",
      "闲身颇觉便筇竹，醉态都忘脱帽纱。",
      "且问小舟溪上去，飞鸥数点夕阳斜。"
    ]
  },
  {
    "id": "2e89e4204e6d03be07f1841827d89423",
    "title": "游张公祠",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "坤灵阑迹汉何时，木石深山圣得知。",
      "大块凿开真境秘，太虚蕴出众峰奇。",
      "攀萝揽秀俯可即，秉烛穷幽远莫窥。",
      "盍遣神龙谨封护，勿容俗子亦游嬉。"
    ]
  },
  {
    "id": "2e89e4204e6d03be07f1841888c304d0",
    "title": "游张公祠",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "十年重过石桥行，松下清流载濯缨。",
      "洞隔烟霞知地远，坛连仙佛信天成。",
      "人如云意俱闲适，山带霜容似瘦生。",
      "步出亭皋便归去，它时林壑又寒盟。"
    ]
  },
  {
    "id": "2e89e4204e6d03be7e0cf53b33303180",
    "title": "山中即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "手挼岩菊嗅寒香，陡觉轻飙透薄裳。",
      "自是苍官添老色，不因青女眩寒妆。",
      "新篘未熟啜茶去，晚稻才收种麦忙。",
      "愿学老农惟苦懒，荷锄归去卧斜阳。"
    ]
  },
  {
    "id": "2e89e4204e6d03bef1f8f5de2d33e464",
    "title": "送八窗叔归",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "归来百事付休休，又向空山断送秋。",
      "整叠衣篝双赤脚，携持拄杖一苍头。",
      "儒书梵语相参看，酒柱诗盟自献酬。",
      "客有可人留不住，夜长谁与话清愁。"
    ]
  },
  {
    "id": "2e89e4204e6d03be6ee72cf54d651d7d",
    "title": "丙午冬徐衍道见访于可斋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "甫能锄月种梅归，竹外欣闻客扣扉。",
      "天近城南宁去缓，人闲水北肯来稀。",
      "风云迅步新班笋，雨雪休思旧戍薇。",
      "别后毋廑问名氏，杜门终老但知非。"
    ]
  },
  {
    "id": "2e89e4204e6d03be94989550c9fb101b",
    "title": "尤木石荐术士松庵求书以诗送之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "冲寒得得过吾门，切莫谈天不愿闻。",
      "种木十年甘自许，寄梅千里欲何云。",
      "人谁相记怀明月，我已无心等片云。",
      "若向霸陵逢醉尉，不须与说故将军。"
    ]
  },
  {
    "id": "2e89e4204e6d03be1b370ad11b3f3040",
    "title": "丁未效八窗叔赋黄郎",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夙悟金仙空色教，化生千百对青春。",
      "强颜翁媪栀为貌，取悦儿童丝系身。",
      "立仗无言开口甚，当筵何事掉头频。",
      "笑他鲍郭经年舞，我过莺花即问津。"
    ]
  },
  {
    "id": "2e89e4204e6d03beceaed63edee79d3b",
    "title": "因赋风筝与黄郎偶",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "竹君为骨楮君身，学得飞鸢羽样轻。",
      "出手能施千丈缕，举头可问九霄程。",
      "高穷寥旷宁无力，少假扶摇即有声。",
      "所惜峥嵘能几日，儿曹偻指已清明。"
    ]
  },
  {
    "id": "2e89e4204e6d03be7c475a07b11feb9c",
    "title": "送焦吏部造朝",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "向来借箸在筹帷，今趣魁缠入太微。",
      "汉郡奚劳汲生守，洛人喜见范公归。",
      "要持真是明公论，莫急同心济事机。",
      "见说九重勤侧席，细陈长策慰宵衣。"
    ]
  },
  {
    "id": "2e89e4204e6d03be7c475a074d51af86",
    "title": "送焦吏部造朝",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "火云赫赫汗衣流，人望公来望有秋。",
      "契托棣华承缱绻，辞陈桑土愿绸缪。",
      "行为霖雨千畴足，坐解西风一段忧。",
      "从此江头波浪息，柳边赢得伴沙鸥。"
    ]
  },
  {
    "id": "2e89e4204e6d03be0dad8ebaba83ffde",
    "title": "偶得希真岩壑旧隐正在小圃因赋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "数峰佳致蔼前修，心匠玲珑小更幽。",
      "公去我来几传舍，人非物是一虚舟。",
      "矗天柳色新条改，垂地藤阴旧迹留。",
      "坐对黄花谁领会，犹疑蝴蝶是庄周。"
    ]
  },
  {
    "id": "2e89e4204e6d03be0dad8eba58aabd5c",
    "title": "偶得希真岩壑旧隐正在小圃因赋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "高人已逐烟霞去，此地犹馀岩壑存。",
      "十数小峰缠古蔓，两三老木长盘根。",
      "月沉翠柳空梁影，雨洗苍苔带屐痕。",
      "留得清风师后进，绝胜金谷忆王孙。"
    ]
  },
  {
    "id": "2e89e4204e6d03bec069c802f6bcc553",
    "title": "八窗叔用前韵相寄时留村舍和以谢之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "从渠旧隐擅清修，我爱吾庐溪上幽。",
      "一幅霜林长短树，几湾烟苇去来舟。",
      "买鱼酿秫作新节，招鹤访梅迟小留。",
      "却忆故山怀故老，宁忘嫠纬念宗周。"
    ]
  },
  {
    "id": "2e89e4204e6d03bec069c8029f330eb8",
    "title": "八窗叔用前韵相寄时留村舍和以谢之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "洛川已矣不复见，斯地岿然犹独存。",
      "九仞成功忍亏篑，百年种德在深根。",
      "依稀旧燕空梁语，俯仰飞鸿踏雪痕。",
      "多少名园富花石，争如书圃付儿孙。"
    ]
  },
  {
    "id": "2e89e4204e6d03be60eb70c49071364c",
    "title": "又和八窗叔见寄",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "寂寞寒枝问故栖，柳疏梧老影熹微。",
      "炊烟冷落犁荒垄，篷雨廉纤缆断矶。",
      "拟阅旧书成懒癖，旋篘新酒解愁围。",
      "家人不惯田园趣，刚道天寒盍早归。"
    ]
  },
  {
    "id": "2e89e4204e6d03bede6f109eb461f522",
    "title": "戊申春偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "半世崎岖鬓已凋，元知官职忌之招。",
      "几番恶梦觉已晚，一片好心磨不消。",
      "枕上岂堪思往日，樽前更莫计明朝。",
      "此身若也填沟壑，犹有来生答圣朝。"
    ]
  },
  {
    "id": "2e89e4204e6d03bed2c64cf8ff555a0c",
    "title": "赋家山夕秀",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "本因累土作层台，巧匠俄为小阜堆。",
      "碧落界边将塔对，苍芜断处送山来。",
      "状成一段林峦胜，欠得几株松桂栽。",
      "夕照未沉明月上，倚阑正尔可徘徊。"
    ]
  },
  {
    "id": "2e89e4204e6d03bed2c64cf8ef612d68",
    "title": "赋家山夕秀",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "小亭八尺石为台，占绿围中作翠堆。",
      "一片闲云难画去，四时野色入诗来。",
      "气凌月观身曾到，梦托云根手自栽。",
      "更出城楼一头地，夕阴含雨肯低徊。"
    ]
  },
  {
    "id": "2e89e4204e6d03bee539e2bc04f05df4",
    "title": "和褚县丞韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "世味宁如道味浓，谁令小屋卧元龙。",
      "何当谈笑与双璧，乃假吟哦对二松。",
      "倾盖正欣留槜李，归樯底事取潘葑。",
      "先生且办弦歌计，莫虑瓶无斗粟舂。"
    ]
  },
  {
    "id": "2e89e4204e6d03bee539e2bcbd87eb05",
    "title": "和褚县丞韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "拍拍新书一纸春，相逢牢落易相亲。",
      "霸陵李广方嗟老，阙里原思乃叹贫。",
      "顾我栖迟甘一壑，感君慰藉重千钧。",
      "灯前欲和梅花引，病发飘飘满面尘。"
    ]
  },
  {
    "id": "2e89e4204e6d03be94cd9d0ecde26682",
    "title": "己酉庆周子将寿八十",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "华龄八帙庆朋簪，贵老崇师喜见今。",
      "绛帐先生从白发，金闺诸彦尽青衿。",
      "冰寒水见源流盛，玉在山知润泽深。",
      "厚德作人宜寿艾，永传文献纪枌阴。"
    ]
  },
  {
    "id": "2e89e4204e6d03bee539e2bc17d78cee",
    "title": "和褚县丞韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "哦松之去争能诵，载月而归取甚廉。",
      "诲掖尚无忘后进，典刑真不愧前瞻。",
      "新诗慰藉知三复，雅意勤渠示一谦。",
      "愿问闲中读书味，鱼熊何以得而兼。"
    ]
  },
  {
    "id": "2e89e4204e6d03be1eb004553661bc6f",
    "title": "己酉赴桂过抚州樟原得雨",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "夜来一雨洗骄阳，轧轧篮舆趁晓凉。",
      "过眼几多山应接，转头二十里相望。",
      "烟横夹道松交翠，水拍连畴稻半黄。",
      "辙迹平生今始到，元知乐土是江乡。"
    ]
  },
  {
    "id": "2e89e4204e6d03be8c1793e2476e7799",
    "title": "忆幼子",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "膝下相随五阅秋，意其可以付箕裘。",
      "只缘老子身无福，致使佳儿命不修。",
      "宿业结来知有自，暑行坏会复奚尤。",
      "灵台一点知何处，痛入肝肠死则休。"
    ]
  },
  {
    "id": "2e89e4204e6d03bec3429faa4d05866c",
    "title": "题衡山县驿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "平生足始涉南方，邸舍稀疏驿路长。",
      "尚隔三州才岭峤，更行几日是潇湘。",
      "家人转苦禁秋热，舆从常催趁晓凉。",
      "识破浮生等羁旅，强加餐饭莫悲伤。"
    ]
  },
  {
    "id": "2e89e4204e6d03be227495b1de972971",
    "title": "和邓巽坡韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "身虽湖海常怀主，忠在朝廷肯具臣。",
      "为国未尝知有己，此心可以质诸神。",
      "绸缪旧话方樽酒，拂涤征涂满袂尘。",
      "雍齿且封君岂虑，正须珍重保千钧。"
    ]
  },
  {
    "id": "2e89e4204e6d03be68f6e0ad34b4b6b9",
    "title": "题衡阳临湘驿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "暑涂挈挈问持装，过眼蘋风倏转商。",
      "岂为南鱼来丙穴，且先北雁过衡阳。",
      "童乌已矣肠空断，老马疲哉汗欲僵。",
      "身大块中犹大疟，铁心禁得几炎凉。"
    ]
  },
  {
    "id": "2e89e4204e6d03be0afe615c166b5c45",
    "title": "过愚溪",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "为底先生此水居，正缘不解学颜愚。",
      "身虽乐彼溪山似，名不期而天壤俱。",
      "往事勿言今已矣，当时岂意在兹乎。",
      "拟招故老穷佳胜，烟草萧萧宅一区。"
    ]
  },
  {
    "id": "2e89e4204e6d03befd815edc8c550b10",
    "title": "过清湘洮阳驿和方孚若韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "问驿寻梅路渐深，壁间谁帖迈来禽。",
      "困诗感叹人才旧，投笔惭书岁月今。",
      "访古暂陪湘水浒，忧时远到雪山阴。",
      "牧羝持节畴能似，空倩宾鸿为寄音。"
    ]
  },
  {
    "id": "2e89e4204e6d03be7eeadef4396da98b",
    "title": "礼湘山佛和别驾叔韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自得湘南一派奇，禅舂元熟不须师。",
      "几千亿化如来相，五百年将再出时。",
      "翠壁云连秋树老，宝坊香静午斋迟。",
      "我来欲和因缘事，众衲丛中有解知。"
    ]
  },
  {
    "id": "2e89e4204e6d03be0cbc8bd10addf298",
    "title": "送交代董矩堂赴召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渊源正学富经纶，炳炳如丹一片心。",
      "中外久期还荷橐，江湖所至是棠阴。",
      "威声足使戎心慑，边腹何虞客气侵。",
      "指日玉阶清问及，盍思长策济当今。"
    ]
  },
  {
    "id": "2e89e4204e6d03be0cbc8bd1b1914b4d",
    "title": "送交代董矩堂赴召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渡泸已定葛巾北，分陕既成周衮东。",
      "二者于斯皆上意，群然以此望明公。",
      "香名千载梅边雪，归路三秋桂子风。",
      "百万民夷休恋恋，公方柄用福无穷。"
    ]
  },
  {
    "id": "2e89e4204e6d03be0cbc8bd105483ac8",
    "title": "送交代董矩堂赴召",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "溯风绣节洞庭滨，作噩重逢未识真。",
      "不谓颓龄来岭海，乃承华武接星辰。",
      "公捐累印轻于叶，我愧满襟皆是尘。",
      "从此庙堂医国去，好留肘后遗陈人。"
    ]
  },
  {
    "id": "2e89e4204e6d03be6118635703809478",
    "title": "和邓巽坡咏菊并见寄韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天涯秋晚见孤芳，华发萧骚易感伤。",
      "对酒未尝忘北海，因诗惟恐瘦东阳。",
      "古心翻得风霜白，冷艳宁随草木黄。",
      "惟屈可餐陶可采，蝶蜂争得识寒香。"
    ]
  },
  {
    "id": "2e89e4204e6d03be61186357885067b9",
    "title": "和邓巽坡咏菊并见寄韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "转蓬又是几三秋，客里常宜视鼎羞。",
      "岭首舍梅无所有，衡阳断雁寄何由。",
      "凄凉陈迹几年事，缱绻高情一夕留。",
      "圣代断无车盖禁，诗筒毋惜到南州。"
    ]
  },
  {
    "id": "2e89e4204e6d03be7b9cdbead402734e",
    "title": "登逍遥楼和方孚若韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "尧山举目见于墙，群玉森森拱巨梁。",
      "一幅画屏罗伟观，两诗银笔冠当场。",
      "沙平鹭立秋无尽，月冷乌啼夜未央。",
      "有客凭阑共清话，逍遥何异白云乡。"
    ]
  },
  {
    "id": "2e89e4204e6d03be597c2c3e76029d41",
    "title": "登湘南楼和方孚若韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天教管领众山来，笋立平章翠作堆。",
      "上马休怜翁矍铄，酌罍聊赋彼崔嵬。",
      "楼高苍桂奇观列，人对黄花逸兴催。",
      "公退呼儿同徙倚，卷舒风月等浮埃。"
    ]
  },
  {
    "id": "2e89e4204e6d03be5d314f48ec2be3ba",
    "title": "登西楼题柱",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "分弓来戍岭南州，勋镜尘生雪满头。",
      "愿进愚言宜简易，颇哀老子得遨游。",
      "青山落处钟闻寺，白鹭明边人倚楼。",
      "衙散吏归冰样静，一庭落叶和晴鸠。"
    ]
  },
  {
    "id": "2e89e4204e6d03be3db195e95285bb61",
    "title": "己酉八桂劝驾",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "快束行装稳著鞭，梅边已报小春天。",
      "程开鹏翼三千里，名继龙头二百年。",
      "花插一枝趋燕喜，云占五色对胪传。",
      "丈夫自许当如此，举酒相期共勉旃。"
    ]
  },
  {
    "id": "2e89e4204e6d03be448defa700fe0d44",
    "title": "庚戌题雪观用方孚若韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "才见春从沙际归，堂堂背我迅于飞。",
      "病馀窥圃心成怯，老去登楼力苦微。",
      "岸柳含烟犹绿瘦，海棠裛雨正红肥。",
      "山川信美非吾土，强作清吟祗遂非。"
    ]
  },
  {
    "id": "2e89e4204e6d03be26d1bc919a126bce",
    "title": "和邓巽坡见寄元夕韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一笑芳宵万虑平，诗翁犹自假诗鸣。",
      "名邦想见灯成市，病骨相忘月暗城。",
      "人事谁能记今昨，天公都莫管阴晴。",
      "窗前细读梅花句，但觉身轻眼倍明。"
    ]
  },
  {
    "id": "2e89e4204e6d03be2931767128041cb0",
    "title": "又和梅韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "千里诗来字字香，品题着意到孤芳。",
      "以千林表丈人行，洗万古凡儿女妆。",
      "自是精神凌雪月，不妨风骨饱冰霜。",
      "撚髭聊以酬清思，病笔攲斜愧小王。"
    ]
  },
  {
    "id": "2e89e4204e6d03beb6c0f0a5f9e4516e",
    "title": "宁寿寺劭农登慈氏阁和李诚之柱间韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "持酒殷勤问尔农，忧时同此愿年丰。",
      "仓箱欲致崇墉积，耒耜宜加旷土功。",
      "水北有田均夜雨，岭南无地不春风。",
      "吾皇德化形扶杖，亲见儿嬉七十翁。"
    ]
  },
  {
    "id": "2e89e4204e6d03be98a85dbd43543c02",
    "title": "琼筦顾守示和愚溪诗用韵饯之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "鲸浪中间一岛居，往时千虑笑狂愚。",
      "伏波方略今堪拟，渤海声名断与俱。",
      "小丑当从而靡矣，吾民其庶有瘳乎。",
      "双旌整顿双泉了，归佐清朝泽广区。"
    ]
  },
  {
    "id": "2e89e4204e6d03be352d89cacea31cde",
    "title": "题越观和方孚若韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "檐阴寂寂转西迟，检点春工倍费诗。",
      "烟树郁苍何处洞，雨苔斑驳旧人碑。",
      "清泉白石仙游地，芳草绿阴晴昼时。",
      "目送水云谁领会，沙鸥点点柳丝丝。"
    ]
  },
  {
    "id": "2e89e4204e6d03bebb719e287bbb4b7c",
    "title": "禁烟日登嵯峨阁和方孚若韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "漠漠风烟著野棠，一春多恨雨浪浪。",
      "古榕阴里作寒食，芳草城头过艳阳。",
      "不断山光通百粤，无边春思渺三湘。",
      "伊祁不放花飞尽，露湿蔷薇几阵香。"
    ]
  },
  {
    "id": "2e89e4204e6d03bec394af89c7ca13af",
    "title": "庚戌赴荆阃舟过湘江",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "湘流得雨掌来平，艇子乘风羽样轻。",
      "过眼千山才岭粤，转头一水又衡荆。",
      "大江东下怀乡国，落日西边是戍城。",
      "鸣鴂数声青嶂晚，客心如铁也关情。"
    ]
  },
  {
    "id": "2e89e4204e6d03be496004d614e2b250",
    "title": "和总幕刘景文题杜立斋遗翰诗韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一老风流两社间，至今膏馥尚留残。",
      "典刑已矣墨犹润，生死以之盟未寒。",
      "淮海属心知士苦，山林投分只儒酸。",
      "灯前掩袂空三叹，盍与传诸琬琰看。"
    ]
  },
  {
    "id": "2e89e4204e6d03be793e3c41301ee495",
    "title": "辛亥元夕坐间和刘景文韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "客心似向汉槎来，便盍观光近斗台。",
      "王俭池边新节物，刘郎观里旧根栽。",
      "饶人老月添春好，特地痴云际晚开。",
      "明岁传柑天上宴，马头犹记渚宫回。"
    ]
  },
  {
    "id": "2e89e4204e6d03be793e3c41c951cf58",
    "title": "辛亥元夕坐间和刘景文韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "多谢孀娥得得来，肯陪绿鬓映黄台。",
      "剪成绛蜡灯间艳，移向青油幕底栽。",
      "万目竞拚通夕看，两眉赢得片时开。",
      "只怜人亦牵丝戏，任向当场弄几回。"
    ]
  },
  {
    "id": "2e89e4204e6d03bedbb5c2fddf75272c",
    "title": "书院诸客登仲宣楼以诗寄之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "指点层云气可干，官身浩叹不如闲。",
      "几回落日诗怀古，一半春风酒破悭。",
      "许我婆娑从白发，于人妩媚有青山。",
      "前身王粲重拈笔，惜欠胡床著席间。"
    ]
  },
  {
    "id": "2e89e4204e6d03beb9447aa12317796b",
    "title": "送书记雷宜叔造朝",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "五色云边昔稚圭，军戎万里已周知。",
      "趋朝岂止重凭广，出幕聊为送适诗。",
      "行李羽轻清涨稳，交情珍重岁寒期。",
      "君王若问荆州事，白玉阶前细数之。"
    ]
  },
  {
    "id": "2e89e4204e6d03be99953def1d2b4252",
    "title": "曾总干以乃尊侍郎二诗见示和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "别公知阅几桑阴，玉笋山中旧隐寻。",
      "郾暮联镳来自旧，泾舟共楫继由今。",
      "一门翁季芝兰味，四海弟兄金石心。",
      "塞上西风渐萧瑟，书来毋惜寄规箴。"
    ]
  },
  {
    "id": "2e89e4204e6d03be99953def2e3d273a",
    "title": "曾总干以乃尊侍郎二诗见示和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "畴昔风云共壮游，笑吴夏口蜀江油。",
      "我犹乘险凛孤注，君早得闲先几筹。",
      "目底阿蒙元龌龊，膝间文度尽风流。",
      "个中妙理谁能会，且向平原唤督邮。"
    ]
  },
  {
    "id": "2e89e4204e6d03be38454d844b4ed27f",
    "title": "陈次贾归以二诗言别和韵送之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "百尺楼前舣去桅，元龙豪气肯低徊。",
      "昔从桂岭访梅去，今自荆江载月回。",
      "敢拟王刘曾主客，应嗤瑜逊等舆台。",
      "转头落日阳关外，三叹可人呼不来。"
    ]
  },
  {
    "id": "2e89e4204e6d03be38454d844f3c8ce8",
    "title": "陈次贾归以二诗言别和韵送之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "手袖朱弦绿绮琴，身虽湖海调山林。",
      "家园千里归心切，朋友中年别恨深。",
      "国事艰难殚我力，世情巧令听渠任。",
      "海门雁过应相忆，塞上征人正苦心。"
    ]
  },
  {
    "id": "2e89e4204e6d03be087f0b71743c7732",
    "title": "寿利州赵漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天禀银河一派清，蔼然中外播休声。",
      "金城方略今充国，斜谷规模旧孔明。",
      "屈久辔丝勤使指，再须班笋著宗英。",
      "九重侧席亲贤切，有诏西南起老成。"
    ]
  },
  {
    "id": "2e89e4204e6d03be087f0b717801068d",
    "title": "寿利州赵漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "几载星轺惠汉关，埴培寿脉一分宽。",
      "数丝鹤鬓因民白，一片鸥心为国丹。",
      "绿野高风虽独慕，黄花晚节正争看。",
      "勋名麟阁清芬在，且伴松椿傲岁寒。"
    ]
  },
  {
    "id": "2e89e4204e6d03bed8828c974ae15c7e",
    "title": "寿遂宁李漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "今世儒宗一泰山，暂乘紫气下函关。",
      "主盟道学周程上，伯仲诗名李杜间。",
      "少府暂分肤使节，甘泉合在侍臣班。",
      "春江一碧平于掌，好趣牙樯待赐环。"
    ]
  },
  {
    "id": "2e89e4204e6d03bed8828c97c11413ef",
    "title": "寿遂宁李漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自从岳牧著民庸，十载岷峨帝眷隆。",
      "草带雨锄周圃绿，粟和烟挽汉关红。",
      "活人阴德深无尽，寿国良方用不穷。",
      "一转钧间黄阁去，天涯岁岁囿东风。"
    ]
  },
  {
    "id": "2e89e4204e6d03bed8828c97a8bf5c50",
    "title": "寿遂宁李漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自是清都紫府仙，德星躔次剑东川。",
      "香浮世界莺花地，人乐春风燕麦天。",
      "元祐贤材名閤近，绍兴相业庆基绵。",
      "一年一佛为公寿，五百尊成五百年。"
    ]
  },
  {
    "id": "2e89e4204e6d03be5432df4a21789959",
    "title": "寿蜀帅",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天遣长庚衍瓞瓜，几年清庙著声华。",
      "九重璿派周麟趾，千里金城汉犬牙。",
      "未驾说舟仪列鹭，已麾段笏击长蛇。",
      "堂堂一节鼎铛耳，岂借西山太史家。"
    ]
  },
  {
    "id": "2e89e4204e6d03be5432df4aa36f6f6c",
    "title": "寿蜀帅",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "霄汉当年把绣衣，载持斋钺建侯圭。",
      "春城月淡铜梁北，夜柝星沉玉垒西。",
      "外阃规模萧葛上，中朝勋望范韩齐。",
      "枫宸侧席亲贤久，早晚鸣珂步相堤。"
    ]
  },
  {
    "id": "2e89e4204e6d03be5432df4a49d491dd",
    "title": "寿蜀帅",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不用江山当寿卮，年年一佛住峨眉。",
      "嵩高复见歌申伯，坰野宁无颂鲁僖。",
      "岁比绛人逾甲子，日逢皇览揆庚寅。",
      "书生愧乏梅花赋，引领东风上北枝。"
    ]
  },
  {
    "id": "2e89e4204e6d03bec416bbdd0d98a3e8",
    "title": "寿应茶马",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "自联班序简宸聪，廊庙江湖一节同。",
      "百世几人今蜀日，千年一到昔虞风。",
      "得莘渭上康时策，有伊洛间传道功。",
      "早晚为霖洗炎热，苍生俱出炭炉中。"
    ]
  },
  {
    "id": "2e89e4204e6d03bec416bbdd09300ed1",
    "title": "寿应茶马",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "太微一宿烛鱼凫，已奏平反课转输。",
      "绿碾雨前舒凤爪，青镰雪外长龙颅。",
      "班崇东壁图书府，惠畅西夷道德涂。",
      "伫佐修壤歌六月，载铭石鼓会东都。"
    ]
  },
  {
    "id": "2e89e4204e6d03bec416bbddea6187d6",
    "title": "寿应茶马",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "汉昴殷箕谩拟伦，天将平治启儒真。",
      "钟英宝婺金华地，敛福铜梁玉垒民。",
      "冰壑雪山无点暑，桃溪棠荫有馀春。",
      "绵绵寿脉无穷处，一派根源在至仁。"
    ]
  },
  {
    "id": "2e89e4204e6d03be4b28231aac7a42e6",
    "title": "寿陈制垣",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "十载青油驻汉关，勋名高压岘南山。",
      "雨滋万顷春犁乐，月淡三边夜柝闲。",
      "为小朝廷留宿望，升真学士重崇班。",
      "九重银信知非远，白玉阶前一武间。"
    ]
  },
  {
    "id": "2e89e4204e6d03be4b28231af417ec95",
    "title": "寿陈制垣",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "向来荆楚说边州，人士今夸乐国游。",
      "千里潢池自交扰，一江汉水独安流。",
      "兵无敢惰身为率，民有犹饥惠亟赒。",
      "阴德活人无量大，不须香火祝王侯。"
    ]
  },
  {
    "id": "2e89e4204e6d03be4b28231af22d567b",
    "title": "寿陈制垣",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "东皇妆就牡丹天，来献蓬莱不老仙。",
      "耆旧喜增羊祜传，蛮夷欣问晋公年。",
      "休怀苕水清风适，且醉檀溪绿草边。",
      "愿向衣冠图上看，银屏千岁映貂蝉。"
    ]
  },
  {
    "id": "2e89e4204e6d03bef3ef2627369fb334",
    "title": "代为其亲寿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "十载青油驻岘山，屹如一柱倚人寰。",
      "秧畴雨足春犁乐，榆塞风清夜柝闲。",
      "威望龙堆毡帐外，勋名麟阁鼎彝间。",
      "命圭指日催裴度，乐府无烦唱玉关。"
    ]
  },
  {
    "id": "2e89e4204e6d03bef3ef26270ff10eed",
    "title": "代为其亲寿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "两星相比映文昌，戏彩蹁跹戟卫香。",
      "鬓底公因民事白，眉边人卜诏书黄。",
      "五千文字为家计，百万阴功即寿乡。",
      "要学元和同九老，未夸耆旧传襄阳。"
    ]
  },
  {
    "id": "2e89e4204e6d03beecaf297960a08f00",
    "title": "寿岳漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "渡江人物照乾坤，盟府勋庸奕叶存。",
      "嵩岳千年申伯雅，汉台几世仲华孙。",
      "自将翠节临南纪，更佐金城护北门。",
      "禁柳官梅正春色，好看鸣玉上天阍。"
    ]
  },
  {
    "id": "2e89e4204e6d03beecaf2979b06f6b01",
    "title": "寿岳漕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "檀溪翠雾晓轮囷，共庆皇华诞玉辰。",
      "偻指明宵三五夜，从头新岁八千春。",
      "且烦皎月清边徼，行逐东风造禁宸。",
      "留取棠阴蔽南岘，为陪羊杜寿苍珉。"
    ]
  },
  {
    "id": "2e89e4204e6d03be5cd888422e7bd712",
    "title": "江陵和费察推九蕊瑞莲韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "喜对荆人一笑嫣，吾邦今见此嘉莲。",
      "脂容妩媚目疑幻，玉貌参差骨是仙。",
      "试把万葩千卉较，曾无一蒂九芳连。",
      "分明河洛中兴象，要竭精忠答上天。"
    ]
  },
  {
    "id": "2e89e4204e6d03be0f5c97369c3195e1",
    "title": "壬子夏偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "心已灰如鬓已皤，迫人桑荫疾于梭。",
      "更尝万事不为少，恍悟一身犹是多。",
      "田里乞身斯可矣，功名到手竟如何。",
      "公馀幸喜边烽静，且对樽前浩浩歌。"
    ]
  },
  {
    "id": "2e89e4204e6d03be1789a8c80e2654a2",
    "title": "壬子江陵寄闻人松庵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不见松庵又几年，书来云欲卜新椽。",
      "我方北寨愁供戍，君盍西湖喜结缘。",
      "多谢烹鱼勤客遗，薄言骑鹤寓腰缠。",
      "惜无广厦欢颜力，姑用长安作酒钱。"
    ]
  },
  {
    "id": "2e89e4204e6d03bee59eeda9ad982986",
    "title": "秋霖喜霁适睹庙堂酬唱相去数千里而阴晴同之因用韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "明良相正体坤乾，感格时旸本致虔。",
      "坐使群方皆见日，谁言千里不同天。",
      "只将精白承休德，岂在缁黄结善缘。",
      "更得北风无羽檄，不妨举酒乐康年。"
    ]
  },
  {
    "id": "2e89e4204e6d03be608a8654c279d1e0",
    "title": "宴四川余制置乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "分弓辍自侍臣班，来拥貔貅设汉关。",
      "胆落毡裘千里外，指呼羽扇一麾间。",
      "共期朴实工夫到，会见承平气象还。",
      "荆益论盟如此酒，从今西顾释天颜。"
    ]
  },
  {
    "id": "2e89e4204e6d03be381c60dc82baba16",
    "title": "宴嘉兴谢守乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "辄从荀玉镇扶风，政事龚黄一样同。",
      "白发归田嗟我老，黑头入相属之公。",
      "萧然旧菊荒芜里，欣在甘棠蔽芾中。",
      "诏下鸳湖天咫尺，好风行送画船东。"
    ]
  },
  {
    "id": "2e89e4204e6d03befa4cc0693e8a809a",
    "title": "宴湖南章漕乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "使星一点寿星边，惠我三湘两阅年。",
      "既付龟符还楚垒，便持犀节上尧天。",
      "何参接踵新规在，侨札论心旧识然。",
      "入对丹墀访南事，细陈霜颊障蛮烟。"
    ]
  },
  {
    "id": "2e89e4204e6d03be6983084a37c7ad2e",
    "title": "饯章漕乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "来湘话浙倍绸缪，天路风高借莫留。",
      "不俟驾行何惮暑，适逢圭觐恰当秋。",
      "登仙堪羡星辰履，归老终寻雪夜舟。",
      "公到甘泉陈大计，毋忘膏雨泽南州。"
    ]
  },
  {
    "id": "2e89e4204e6d03be8816ac2078436caf",
    "title": "宴湖南洪漕乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "仗节来从玉笋班，福星甫照举欢颜。",
      "持荷自盍登尧陛，挽粟宁容久汉关。",
      "庆集正当萸菊际，交盟喜在芷兰间。",
      "定王台小难留住，只恐天边即予环。"
    ]
  },
  {
    "id": "2e89e4204e6d03bebaabc84ede5bb63f",
    "title": "宴广西丰宪乐语口号",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "帝遣星轺入桂州，雨馀凉嫩一天秋。",
      "绣衣翠节皇华远，碧玉青罗喜气浮。",
      "犹昔孺文同此酒，喜今师德在吾舟。",
      "相期办却平蛮事，公向三阶我一丘。"
    ]
  },
  {
    "id": "2e89e4204e6d03bed84c52d1324f123d",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "北帝东皇竞化工，六花吹满鬓毛松。",
      "谁令霓卫铺张晓，来与牛鞭断送冬。",
      "宝历明朝新纪凤，珠宫昨夜起骊龙。",
      "驱寒乞取酒泉郡，何必荆州万户封。"
    ]
  },
  {
    "id": "2e89e4204e6d03bea0ab085b69c04cdb",
    "title": "登四望亭观雪",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "踏雪一登城上亭，山川草木亦精神。",
      "不知四面孰为水，但见一般俱是春。",
      "此际全然许和气，于中何处有纤尘。",
      "我来谩啜茶儿去，疑是神仙境界人。"
    ]
  },
  {
    "id": "2e89e4204e6d03bed84c52d1647d0768",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不夜城头著此亭，东皇幻化一何神。",
      "相将莲炬催芳夕，来俾梅花作好春。",
      "自腊月前尤可喜，觉西风外已无尘。",
      "衔枚晓奏鹅池捷，为问和门有此人。"
    ]
  },
  {
    "id": "2e89e4204e6d03bea80534675e15f8eb",
    "title": "挽陈勉斋文昌",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "几年间气一全才，天以经纶属勉斋。",
      "勋盛十年词两制，寿开九帙位三阶。",
      "公于南国恩尤在，人惜东山望莫偕。",
      "岁晚倏闻梁木坏，君王应亦为伤怀。"
    ]
  },
  {
    "id": "2e89e4204e6d03bea805346782dadfb5",
    "title": "挽陈勉斋文昌",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "忆昨从军辱己知，不图二纪踵前规。",
      "人非城是黄粱梦，地老天荒白发悲。",
      "堕泪忍看羊祜传，伤心徒作魏公诗。",
      "勉旃衣钵芝兰事，传取清风百世师。"
    ]
  },
  {
    "id": "2e89e4204e6d03be73b78f21e615904c",
    "title": "壬子劝驾",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "人物从来盛楚南，新元诏士奉芝函。",
      "身逢熙运千之一，名占巍科十有三。",
      "好趁驿梅催骑策，归来官柳映袍蓝。",
      "池边相祝趋闻喜，剩取宫花一朵簪。"
    ]
  },
  {
    "id": "2e89e4204e6d03be34e1fea14cc9dff7",
    "title": "和刘舍人咏雪",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "怪见漫空万蝶狂，须臾色界眩昏黄。",
      "风姨知费几番信，天女才施半面妆。",
      "笔底诗徒和冰柱，酒边舞已失霓裳。",
      "梁园甚恨孤佳约，一笑吟梅且擅场。"
    ]
  },
  {
    "id": "2e89e4204e6d03be78a9337f4b97d7f0",
    "title": "立春日雪",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "剪彩宁如剪水工，瑞烟融出玉龙松。",
      "重看腊白不为晚，未到昏黄犹见冬。",
      "多谢玉妃鞭白凤，为催青帝驾苍龙。",
      "天心端报丰年喜，一稔相期乐可封。"
    ]
  },
  {
    "id": "2e89e4204e6d03be8dcf7f06368c9bf3",
    "title": "挽别大参",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "几历藩垣一节勤，归来两地会风云。",
      "调知白雪阳春别，香到黄花晚节闻。",
      "夷狄犹知问中立，朝廷惜竟老希文。",
      "台躔夜折空追叹，留得甘棠满楚郧。"
    ]
  },
  {
    "id": "2e89e4204e6d03be8dcf7f06fb93affc",
    "title": "挽别大参",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "早年公已阿戎知，几与征西履屐随。",
      "百六椽间无足纪，二三子侧每相思。",
      "重来荆渚平生若，宁复苕溪一见之。",
      "哀此哲人今已矣，诗兮岂但哭吾私。"
    ]
  },
  {
    "id": "2e89e4204e6d03be29736874f688800e",
    "title": "登河山万里楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "收揽河山入此楼，几年鼢冒古荆州。",
      "目穷夕照西沉队，心到寒江东尽头。",
      "历历雄图史南北，纷纷遗恨晋春秋。",
      "酒边感慨凭阑久，衰柳行间数白鸥。"
    ]
  },
  {
    "id": "2e89e4204e6d03be1beed0753fc394bb",
    "title": "过西海隘即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "江带湖襟护一堤，人烟落落柳依依。",
      "白鸥世界秋容澹，红蓼汀州水际肥。",
      "断岸马危迟弗骤，中流舟顺疾于飞。",
      "归来得自推敲了，更共登楼对夕晖。"
    ]
  },
  {
    "id": "2e89e4204e6d03be8f94d764f780a423",
    "title": "赠杨户曹",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "壮年游戏宝峰傍，梦觉黄粱鬓尽霜。",
      "旧俗几家罹变故，远人千里叹清扬。",
      "酆南松槚烦君访，剑北榛芜动客伤。",
      "赖有柳州诗唤起，莫言安顿便思乡。"
    ]
  },
  {
    "id": "2e89e4204e6d03be7df961221db45d48",
    "title": "送戴书记",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "远驭夷涂迈牧之，三霜道路饱驱驰。",
      "和风俯趁春迎仗，落月回思夜入帷。",
      "自愧荐衡无好表，不妨道适有新诗。",
      "岁艰时棘边臣老，向阙须陈黼扆知。"
    ]
  },
  {
    "id": "2e89e4204e6d03be479128eb53518db5",
    "title": "和刘舍人咏秋千",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "院落阴阴卷昼帘，彩绳高挂矗青天。",
      "纤腰对蹴争先起，香汗交流倦欲眠。",
      "花畔惊呼簪珥坠，柳梢时出彩罗鲜。",
      "可怜墙外行人恼，应费长安酒价千。"
    ]
  },
  {
    "id": "2e89e4204e6d03be1abb06189ff278f5",
    "title": "襄捷和书院韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "我有芳樽与子同，老身却自悔从戎。",
      "休言晋事怀元凯，尚欠唐兵缚世充。",
      "往迹悠悠宁有极，短才咄咄叹无功。",
      "赋诗酾酒聊行乐，到底谁为一世雄。"
    ]
  },
  {
    "id": "2e89e4204e6d03be63fe9c201f1ba256",
    "title": "伏读靖康宸札有感",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "盟寻城下事方危，尚尔衰民益虏资。",
      "绐楚时曾无纪信，交秦计卒堕张仪。",
      "抗言玉铉吁何及，捐积琼林惜已迟。",
      "劫火既灰遗墨在，小臣唯有泪沾颐。"
    ]
  },
  {
    "id": "2e89e4204e6d03be19d74ccb8ad72e5d",
    "title": "和制干陈循道惠鹤韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "怪得中宵梦羽衣，诗来恍见九皋飞。",
      "期君与共淮淝捷，舍我曷为缑岭归。",
      "愧乏缠腰娱彩服，喜将闻唳到柴扉。",
      "凌云岂是笼中物，要学当年老令威。"
    ]
  },
  {
    "id": "2e89e4204e6d03be42ce9fa301ba5881",
    "title": "和刘舍人夏雨喜霁",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "古戍春归叹寂寥，老槐阴下鬓萧萧。",
      "正愁雨久人情厌，且喜天晴物意饶。",
      "歌吹遏云传白苎，旌旗拂日翳红蕉。",
      "月边休听啼鹃恨，只把诗篇与酒销。"
    ]
  },
  {
    "id": "2e89e4204e6d03be00626347f176d4b4",
    "title": "五月闻蛩有感",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "南风先自作秋声，蛩尔何知亦早吟。",
      "慵妇机边重到耳，征人塞上顿惊心。",
      "索裘应解寒将晚，彻土须乘天未阴。",
      "闻此休将儿戏看，盍图远略备当今。"
    ]
  },
  {
    "id": "2e89e4204e6d03bed84c52d195ce2a81",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "才听鸣蜩叶底声，倏闻振羽草根吟。",
      "物情感我千丝鬓，时事萦人一片心。",
      "读易床头新课业，回文机上旧光阴。",
      "客怀休用嗟畴昔，更老那知得似今。"
    ]
  },
  {
    "id": "2e89e4204e6d03bea9bb25ca95b3a53c",
    "title": "累日脾疾自歌",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "壮年筋力惯驱驰，堪叹新来数问医。",
      "生老病催无怪者，寸关亦可自知之。",
      "养疴抗疏吾谋是，论证投方某剂宜。",
      "识破幻躯天赋命，儿曹昵昵复何疑。"
    ]
  },
  {
    "id": "2e89e4204e6d03bec1186b66368269e6",
    "title": "题宣公祠",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "凛凛清规百世师，功名仅见奉天时。",
      "忠谋任起奸谀忌，感涕宁无士卒思。",
      "落日桑榆存旧迹，西风芦苇护荒祠。",
      "忠南流落何遗恨，留得良方遗后医。"
    ]
  },
  {
    "id": "2e89e4204e6d03be79646de073b4ad04",
    "title": "月峡重九感怀",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "落帽寻盟鬓久皤，今朝于此上嵯峨。",
      "云收谷净山新霁，风定沙平水不波。",
      "对菊使人怀古尔，思莼如我感时何。",
      "明年把酒知何处，归到东篱更莫它。"
    ]
  },
  {
    "id": "2e89e4204e6d03be2d2fdd5172832b47",
    "title": "登尘表",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "领略东风一倚阑，凭高便觉小尘寰。",
      "目穷千古关河外，身在半空烟霭间。",
      "二水护城青映带，四山连野翠回环。",
      "英雄易老愁无极，境是人非鹤自还。"
    ]
  },
  {
    "id": "2e89e4204e6d03bed84c52d10a5a29ea",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "百尺城头著画阑，当年气欲压人寰。",
      "天机野马浮游外，世事沙鸥浩荡间。",
      "俗靡风颓畴底柱，功成身退盍循环。",
      "君看方册中前鉴，办取轻帆及早还。"
    ]
  },
  {
    "id": "2e89e4204e6d03bed84c52d1510481bc",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "最高楼上又层阑，目短元龙空海寰。",
      "栋宇地雄千嶂表，金汤天设两江间。",
      "西风障面曾筹檄，夜月胡床忆佩环。",
      "老去凭虚心辄悸，蜀城虽好不如还。"
    ]
  },
  {
    "id": "2e89e4204e6d03bee1c9fe7e5e326cbc",
    "title": "枕上偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "官辙驱驰遍四郊，老来于此尚投胶。",
      "绸缪先事心为碎，展转中宵睫不交。",
      "贪鼠驱无容出穴，惊乌疑恐弗安巢。",
      "灯残衾薄新寒力，听彻更筹五五敲。"
    ]
  },
  {
    "id": "2e89e4204e6d03beec30f4eb5b0b6cd5",
    "title": "思归偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "春来便拟问归津，转眼江流若许深。",
      "六十岁翁穷塞客，八千里路故乡心。",
      "鹃啼月树添征思，鹊语风檐误好音。",
      "只有云山遮不断，梦随栩蝶过家林。"
    ]
  },
  {
    "id": "2e89e4204e6d03beec30f4eba89f734b",
    "title": "思归偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "杜鹃一自听天津，南北纷纷患转深。",
      "备谨彻桑征戍事，忧形恤纬老臣心。",
      "惊闻边信多蛮语，喜动乡情带楚音。",
      "若得君王放归去，便陪莲社访东林。"
    ]
  },
  {
    "id": "2e89e4204e6d03bed1269e6cf6e2a87f",
    "title": "过江陵寄陈次贾",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "担簦往解蜀山纷，归舸经行老几分。",
      "楚国喜夸新令尹，霸陵畴识故将军。",
      "相逢举酒酹江月，一笑携书访岫云。",
      "乞得身闲了无事，但知耕凿感吾君。"
    ]
  },
  {
    "id": "2e89e4204e6d03be29846aaee4669bd4",
    "title": "岳阳送管顺甫还清湘",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "度岭来荆又戍西，惊涛险栈尽同之。",
      "七年相与犹一日，万里偕还分两岐。",
      "苕隐我归终此世，宝坊君到出何时。",
      "交情果未轻捐弃，回首毋忘赠别诗。"
    ]
  },
  {
    "id": "2e89e4204e6d03be31af109b6d45159e",
    "title": "过鄂渚登南楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "壮游几度上南楼，今度重来二十秋。",
      "俯仰之间只犹昨，登临何处是无愁。",
      "好山常在世青眼，此水如斯人白头。",
      "老兴未阑明月上，归欤笠泽有扁舟。"
    ]
  },
  {
    "id": "2e89e4204e6d03be74295d749db4f42d",
    "title": "和刘疏轩雪堂韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "因君郢调问前踪，贤者斯能乐雪宫。",
      "四海香名寰宇外，百年公论党碑中。",
      "癯然鹤骨存生气，寂甚鸾胶续古风。",
      "留得墨池芳润在，草玄犹可忆扬雄。"
    ]
  },
  {
    "id": "2e89e4204e6d03be738bfa0b23bba8e0",
    "title": "和疏轩琵琶亭韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "高亭俯瞰蓼蘋洲，人老香山月自秋。",
      "过耳好音堪一笑，伤心往事只轻沤。",
      "休嗟塞上明妃调，且送江头过客舟。",
      "壮士肯为儿女泪，柔肠一任恼苏州。"
    ]
  },
  {
    "id": "2e89e4204e6d03be1288917d80a9614c",
    "title": "望富池卷雪楼作",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "忠贯羲娥勇冠军，虎臣勋烈在三分。",
      "江东父老犹王我，天下英雄有使君。",
      "万顷怒涛翻白雪，一楼晴霭插红云。",
      "我来多谢神鸦力，风送牙樯意许勤。"
    ]
  },
  {
    "id": "2e89e4204e6d03bea096d11497675203",
    "title": "阻风黄盆口",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "三日江行两日风，短篷掀舞浪花中。",
      "危疑正贵须臾忍，静定将收造化功。",
      "休叹退飞犹六鹢，会看遇顺若孤鸿。",
      "挽回一息南薰力，稳送征樯秋浦东。"
    ]
  },
  {
    "id": "2e89e4204e6d03becbb9084f54783420",
    "title": "戊戌冬护军援庐濡自栅江入今日过之恍然如昨梦因成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "隔江屯坞自孙吴，犹记孤军出此涂。",
      "阅十九年如梦觉，历千万里几驰驱。",
      "月沉荒垒马横塞，风卷寒沙雁宿芦。",
      "忆著当时身是胆，归休毋更老江湖。"
    ]
  },
  {
    "id": "2e89e4204e6d03be59bbfe11ad3be7b5",
    "title": "阻风固城湖",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "历峡浮江万里归，一湖乃尔尼留之。",
      "由吾天籁偶相值，岂汝川灵敢肆欺。",
      "上水虽饶趋下便，北风会有转南时。",
      "浮生只作无心看，何用咨咨咄咄为。"
    ]
  },
  {
    "id": "2e89e4204e6d03be78bf84f8ae454e7c",
    "title": "固城湖边即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "孤舟横岸水潺湲，野色天成一段闲。",
      "十数牧儿黄犊侧，两三钓叟白鸥间。",
      "丛丛烟树谁家市，浅浅云峦甚处山。",
      "风定浪平归路稳，更无魂梦到萧关。"
    ]
  },
  {
    "id": "2e89e4204e6d03be398c6f2263b10c84",
    "title": "道间即事亦有间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "八载天涯喜遂归，吴乡当暑亦相宜。",
      "茗烹阳羡慰久间，鲈买松江更一奇。",
      "老树经风惟柳长，新田得雨未秋迟。",
      "不因看镜惊头白，将谓情怀只旧时。"
    ]
  },
  {
    "id": "2e89e4204e6d03be9db62a17fbef0cc2",
    "title": "过宜兴舟中见霅川诸山",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "八年不见此山青，一见殊增老眼明。",
      "鬓发已从霜露改，翠屏只在水天横。",
      "纤尘不染皆秋色，久间相于若世情。",
      "朝爽夕佳常领略，去来争似钓舟轻。"
    ]
  },
  {
    "id": "2e89e4204e6d03bec4f4837628293b81",
    "title": "术士余云谷求诗和永国韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "心悟玄机妙不传，家虽谷口近平泉。",
      "且谈方外山林乐，休诧人间将相权。",
      "世事何如难逆睹，吾生已矣莫多缠。",
      "未能免俗聊相问，更活耕桑得几年。"
    ]
  },
  {
    "id": "2e89e4204e6d03be712dfae98567511e",
    "title": "初到善权香火院",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "寺有宗盟几百年，洪恩新锡出尧天。",
      "三生香火前因在，一段林峦旧识然。",
      "华表鹤归今岂异，葛陂龙化古尝传。",
      "更须行脚江湖了，来结云山不尽缘。"
    ]
  },
  {
    "id": "2e89e4204e6d03bee8d00a1aa459eb95",
    "title": "丁巳闰月六日登岳阳楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "二十年前典此州，经行中又几春秋。",
      "青山面目元无恙，白发形骸只自羞。",
      "客子登临知有酒，古心忧爱在斯楼。",
      "凭栏慨想飞吟过，水视杯坳芥视舟。"
    ]
  },
  {
    "id": "2e89e4204e6d03be0a4726c0aed33fc6",
    "title": "长沙郡斋中夜闻雨不寐",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "檐花窗叶和灯前，全似江南雁到天。",
      "渐老弗堪秋意早，不眠那为雨声然。",
      "学儒不力冠非误，善舞何心袖足旋。",
      "唤醒几番关塞梦，蛩吟四壁只年年。"
    ]
  },
  {
    "id": "2e89e4204e6d03bea61c8a7889656e89",
    "title": "徐介卿赴召经筵二诗送之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "天赋经纶满壮怀，饱于扬历老其才。",
      "江东见谓无卿比，今世谁能舍我哉。",
      "岭表分弓宽上顾，淮头弄印待公来。",
      "玉阶宜罄忠言告，闻说天边有诏催。"
    ]
  },
  {
    "id": "2e89e4204e6d03bea61c8a780fba22bf",
    "title": "徐介卿赴召经筵二诗送之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "袂判平山十五年，喜迎召节下楼船。",
      "交情一见岁寒在，世事几番春梦然。",
      "我亦将归谋佚老，公今此去类登仙。",
      "一杯且酌长沙酒，莫忆灯棋话汉边。"
    ]
  },
  {
    "id": "2e89e4204e6d03be1895a436a662b1ec",
    "title": "郡圃木樨开第二花",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "苍苍仙种自谁栽，一度秋光两度开。",
      "故遣宝花装世界，重教金粟见如来。",
      "香于月下开樽对，意似霜前把菊催。",
      "生怕重阳风雨近，亟须领略莫迟回。"
    ]
  },
  {
    "id": "2e89e4204e6d03be073348ba5b35e151",
    "title": "登定王台",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "汉恩列土育如春，留得芳名远到今。",
      "几换人民此城郭，四围阛阓有山林。",
      "见长安日存吾敬，望大行云契彼心。",
      "忠孝永贻千载后，绝胜易水筑黄金。"
    ]
  },
  {
    "id": "2e89e4204e6d03be073348ba184d7a89",
    "title": "登定王台",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "羽旄钟鼓旧曾游，沟叶宫花迹尚留。",
      "耆老遗开秦雍土，登临伟观楚湘州。",
      "月明故国存千祀，木落空山又一秋。",
      "极目长天诗不尽，西风吹雁使人愁。"
    ]
  },
  {
    "id": "2e89e4204e6d03bee8bc086df779b12c",
    "title": "九日登寿沙城楼",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "偶因萸菊到城头，手揽潇湘一片秋。",
      "西北黄尘清远徼，东南紫气盛中州。",
      "众山环拱皆衡麓，一水横陈是橘洲。",
      "且酌芳樽酹千古，去来鸥雁自沉浮。"
    ]
  },
  {
    "id": "2e89e4204e6d03bed84c52d14b579763",
    "title": "自和",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "老态龙钟雪满头，黄花招我对清秋。",
      "东篱幸可安吾土，南服何堪典此州。",
      "莫忆风巾游汉渚，早呼雨笠访沧洲。",
      "明年把酒知何处，预约家僮酿蚁浮。"
    ]
  },
  {
    "id": "2e89e4204e6d03be2e13e0745baf538d",
    "title": "立春后登裴公亭时已解郡组",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "公馀赢得片时休，徙倚危亭豁倦眸。",
      "屹屹独存今岳阜，滔滔不尽古湘流。",
      "犹看雪意微茫在，顿觉春光骀荡浮。",
      "举酒莫论今古事，只将身世付沙鸥。"
    ]
  },
  {
    "id": "2e89e4204e6d03bee484c4ac0f072e72",
    "title": "登妙高台",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "占得湘中地最高，山川端欲助人豪。",
      "萍蓬江海通吴会，兰芷汀洲带楚骚。",
      "人住翠微藏夕霭，水连碧落见秋毫。",
      "阑干立尽家何许，徒赋归心折大刀。"
    ]
  },
  {
    "id": "2e89e4204e6d03becfaaa5a6d7efbfef",
    "title": "和萧石城袖示壬午李漕革夫劝驾诗",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "阅三十载墨犹新，公是当时第一人。",
      "马革伏波惭立柱，羊裘严濑老垂纶。",
      "观宾可以观其主，在子胜如在乃身。",
      "多少汗颜君袖手，凭谁举酒问穹旻。"
    ]
  },
  {
    "id": "2e89e4204e6d03be3cf3d63fcbdf9da1",
    "title": "道间见梅",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "虚檐索笑几逡巡，不得春风不肯春。",
      "忽睹冰肌傍官道，相逢霜鬓在征尘。",
      "怜渠孤迥犹寒畯，慰我漂摇类故人。",
      "犹赖东君不捐弃，枝无南北一番新。"
    ]
  },
  {
    "id": "2e89e4204e6d03bedf45f5957e4591d6",
    "title": "衡阳道间即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "衡山九十里衡阳，风物熙然冠楚乡。",
      "古木千章屯翠幄，小溪数曲卧虹梁。",
      "雨蔬旋摘充庖美，社酒新篘透瓮香。",
      "村舍春长无一事，门前车马任渠忙。"
    ]
  },
  {
    "id": "2e89e4204e6d03be9414d96859c6897d",
    "title": "午行即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "数日征行喜即晴，山明溪秀翠为屏。",
      "竹门梅出数枝白，松外山横几叠青。",
      "人渐采茶登陇阜，家多酿秫市邮亭。",
      "短舆午困几成梦，两两枝禽为唤醒。"
    ]
  },
  {
    "id": "2e89e4204e6d03be0736ace55439ac6b",
    "title": "过衡州值雨偶赋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "行尽潇湘第几山，短舆轧轧费跻攀。",
      "柳边官驿堠十里，竹里人家屋数间。",
      "宿霭弄阴风料峭，春泥障路雨斓斑。",
      "韶华衮衮成虚掷，强托清吟解病颜。"
    ]
  },
  {
    "id": "2e89e4204e6d03be7d515a2fae1b50ab",
    "title": "入祁阳县界即事",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "境入祁阳驿堠迢，道旁烟火顿萧萧。",
      "茅冈丛筱路磊砢，蓬舍扃柴人寂寥。",
      "市粒颇艰缘岁俭，野芳交发自春饶。",
      "扶藜勇过黄罴岭，知竭精忠答圣朝。"
    ]
  },
  {
    "id": "2e89e4204e6d03be8159d5cf829d9c2f",
    "title": "宿祁阳题县驿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "垂垂白发老相催，末路崎岖毂又推。",
      "万里备更霜雪苦，十年重入瘴乡来。",
      "休思往事骖鸾去，恍类前身化鹤回。",
      "行尽潇湘春脉脉，故人惟有道边梅。"
    ]
  },
  {
    "id": "2e89e4204e6d03bed0317acca04b803c",
    "title": "永州四十里头偶赋题郡驿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "病躯羸马陟崔巍，扑面征尘抖擞开。",
      "万古春愁借山隔，几番风信把花催。",
      "染成湘泪笑邻竹，飘作寿妆嗟辱梅。",
      "撚尽吟髭无奈困，亟呼茗碗胜村醅。"
    ]
  },
  {
    "id": "2e89e4204e6d03be7e31a3b37fcd4fd6",
    "title": "道间梅花可爱风后无复存者",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "可恨封姨妒双玉，飘残羽袂委泥涂。",
      "香馀江路诗传甫，影落孤山仙去逋。",
      "桃李儿曹从后我，竹松朋友肯疏吾。",
      "梦回纸帐身为蝶，留得掀篷数尺图。"
    ]
  },
  {
    "id": "2e89e4204e6d03bed5e20ebd5f395539",
    "title": "离永州宿愚溪十里村",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "冷落愚溪十里村，暂容车骑憩柴门。",
      "松荒顿忆陶潜隐，梅落难招宋玉魂。",
      "累日有风春自暖，今宵无月夜难昏。",
      "勿令鼓角鸣行帐，田舍将疑有戍屯。"
    ]
  },
  {
    "id": "2e89e4204e6d03be2d420cbcd73d3371",
    "title": "晚宿大塘市",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "仆仆征鞍日向西，相将山色界湘漓。",
      "农多火种春犹烧，客每露行朝未炊。",
      "燕傍人家犹细认，马行官道似曾知。",
      "眼前风物纪无尽，剩费吟鞭几首诗。"
    ]
  },
  {
    "id": "2e89e4204e6d03be1cef43a924f44b45",
    "title": "宿深桥驿",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "湘浦才春已著鞭，依稀渐近劝耕天。",
      "山樱花落红飘雨，野草烧残青入烟。",
      "云接岭头阴漠漠，泉流涧底响涓涓。",
      "严关两入知非偶，重扣宝坊占宿缘。"
    ]
  },
  {
    "id": "2e89e4204e6d03be061920c689f3f1b6",
    "title": "轿中午困啜茶偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "行尽湘中一月春，霜髭几欲染缁尘。",
      "山无重数几何路，花不知名俱可人。",
      "午困得茶聊吻润，春愁著柳亦眉颦。",
      "天教早办公家事，乞取身归笠泽滨。"
    ]
  },
  {
    "id": "2e89e4204e6d03beff7bc7945c406a84",
    "title": "夜雨复晴",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "雨欲今朝忽又晴，客涂忧纬为关情。",
      "木多未叶春几槁，桃已皆花水未生。",
      "宿麦既辜秋陇种，新秧正候早田耕。",
      "蛰龙何处深渊睡，乞取霆声为唤惊。"
    ]
  },
  {
    "id": "2e89e4204e6d03be14ce22fe1d8017e0",
    "title": "至清湘驿和己酉壁间韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "冰霜染得鬓毛深，又复钩辀听岭禽。",
      "老马已非筋力旧，好山重见面颜今。",
      "地饶风物皆春意，天念尘烦为午阴。",
      "转首十年成一梦，龙蛇满壁富新音。"
    ]
  },
  {
    "id": "2e89e4204e6d03be43dc54b5ce5e96a7",
    "title": "将至桂林戒弗作诗饮酒",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "误领元戎太乙旗，提封四履镇南篱。",
      "旄倪争向道涂看，名姓亦为蛮徼知。",
      "时务正殷毋事酒，春光虽好莫言诗。",
      "经营都了家山去，此是从容觞咏时。"
    ]
  },
  {
    "id": "2e89e4204e6d03be9f1754f6f8a724e8",
    "title": "劝驾桂林乡举",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "十年复此主文盟，喜得名邦岁贡英。",
      "宴启鹿鸣珠照乘，堂开鹏运玉连城。",
      "梅花雪里传魁信，桂子风前送客程。",
      "若到天庭问南事，细陈长策为销兵。"
    ]
  },
  {
    "id": "2e89e4204e6d03bee3695bc0489a3bcc",
    "title": "送子守衡州",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "雁峰自昔号名州，尔既难辞我莫留。",
      "临政毋忘宣上德，持身谨勿遗亲羞。",
      "当令民诵循良守，罔俾人讥恩泽侯。",
      "国事正殷宜黾勉，明年吾自问归舟。"
    ]
  },
  {
    "id": "2e89e4204e6d03be746d42be8ebddf83",
    "title": "己未元日寄子",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "子在衡州我桂州，两州相望共承流。",
      "天回北斗又华旦，人立东风正黑头。",
      "新岁五更三节序，老夫六十二春秋。",
      "何时共对屠苏饮，应念孤云为倚楼。"
    ]
  },
  {
    "id": "2e89e4204e6d03be014131af0437cc95",
    "title": "别权泸帅朱杞材太社",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "犹记冲寒溯峡来，相期偕至亦偕回。",
      "朝廷有诏许归老，藩岳无人值借才。",
      "顾我凋年嗟已矣，如君英略勉之哉。",
      "度泸要了经营事，心放公平手放开。"
    ]
  },
  {
    "id": "2e89e4204e6d03be5c93ffb8a899fd26",
    "title": "庚申七月自桂归资寿作",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "三载烟岚在岭陬，几番清梦到松楸。",
      "每怜老子身关塞，长忆童时某水丘。",
      "今得归来访渔隐，不妨高卧老菟裘。",
      "据鞍矍铄成何事，徒愧平生马少游。"
    ]
  },
  {
    "id": "2e89e4204e6d03be982c22b1fc425296",
    "title": "归善权谢福岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "强健南游抱病还，鬓毛剥落足蹒跚。",
      "喜观云衲酬前约，莫听家僮说旧官。",
      "幸免如陵羞在陇，将期同愿老于盘。",
      "当家公案师拈出，更向三山石上看。"
    ]
  },
  {
    "id": "2e89e4204e6d03bec083d028ed6d5e06",
    "title": "饯管制干",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "画诺三边赖一贤，怜余东下病缠绵。",
      "驱驰不惮数千里，缱绻相于十二年。",
      "我老已辜康乐屐，君行快著祖生鞭。",
      "祗惭无力堪吹送，雪意垂垂饯去船。"
    ]
  },
  {
    "id": "2e89e4204e6d03be86db7d56bba11691",
    "title": "辛酉首夏余云谷自四明来访且录示丙辰年所和永国韵恍然唤起昨梦嗟壮健之不可复得今病废无它问谩书五十六字谢之时病犹未愈",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "禅榻相逢六载前，当时驽力尚堪鞭。",
      "继更烟瘴为形役，遍历风涛不意全。",
      "思旧仙游嗟已远，老躯痿废抑谁怜。",
      "而今莫问人间事，得正狐丘是甚年。"
    ]
  },
  {
    "id": "2e89e4204e6d03be996dab8ece3122ab",
    "title": "善权奇观",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "粤从融结此山川，便作人间小洞天。",
      "香火丛林千古盛，神仙窟宅自今传。",
      "品分三洞中犹宇，脉贯两岩下出泉。",
      "我自有缘聊乞取，万松阴里一牛眠。"
    ]
  },
  {
    "id": "2e89e4204e6d03be2b4c23b3dae87a11",
    "title": "题范蠡五湖图其三",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "江湖存魏阙，翰墨寓规箴。",
      "君看龙眠画，当识鸱夷心。"
    ]
  },
  {
    "id": "2e89e4204e6d03be45db8201e2092453",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "要识披图际，还同枉驾时。",
      "未应成否论，汉德有兴衰。"
    ]
  },
  {
    "id": "2e89e4204e6d03be45db82016f154b25",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "尧舜君民学，吾儒共讲磨。",
      "一毫如有愧，其若此堂何。"
    ]
  },
  {
    "id": "2e89e4204e6d03be45db8201d22768d6",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "九重怀井络，一字侈奎章。",
      "来者思冰檗，其毋顷刻忘。"
    ]
  },
  {
    "id": "2e89e4204e6d03be45db8201b9fdd056",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "先以一诚格，斯能众正招。",
      "要来堂下蔑，勿徇帐中超。"
    ]
  },
  {
    "id": "2e89e4204e6d03be45db820139e456ff",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "硕果食难尽，其机运不停。",
      "岷峨几霜雪，依旧草青青。"
    ]
  },
  {
    "id": "2e89e4204e6d03be45db82016d397734",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不逐风云去，盍求山泽安。",
      "只怜当笔者，空作画屏看。"
    ]
  },
  {
    "id": "2e89e4204e6d03be45db82011fe63a21",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "卓尔有所立，俨然即之温。",
      "他疑攻玉异，交谊断金存。"
    ]
  },
  {
    "id": "2e89e4204e6d03be45db8201de674298",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "坐却并州骑，行思楚泽渔。",
      "斯亭著斯客，斯意竟何如。"
    ]
  },
  {
    "id": "2e89e4204e6d03be45db8201d234be8e",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不早浮槎去，焉能罔水行。",
      "叩舷谁共语，载不尽高情。"
    ]
  },
  {
    "id": "2e89e4204e6d03be45db8201a216297d",
    "title": "重庆阃治十咏华明堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "四维风折势，一片雪同规。",
      "花竹丛间著，开樽瀹茗宜。"
    ]
  },
  {
    "id": "2e89e4204e6d03be9b54618aa6a2d50e",
    "title": "题宜兴庵壁",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "禅榻一觉睡，冬宵五更长。",
      "窗递清风入，枕边松柏香。"
    ]
  },
  {
    "id": "2e89e4204e6d03be9b54618a22356f1d",
    "title": "题宜兴庵壁",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "秋尽菊都荒，蜂犹采蜜忙。",
      "何如龟缩壳，此际已深藏。"
    ]
  },
  {
    "id": "2e89e4204e6d03be9b54618af3cf7de6",
    "title": "题宜兴庵壁",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "拂石坐小桥，临流俯清泚。",
      "松声与禽声，可以醒吾耳。"
    ]
  },
  {
    "id": "2e89e4204e6d03be7b00fc0a3cf04d37",
    "title": "自湘赴广道间杂咏永州晓行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "推枕月微明，登车才五更。",
      "啼破千山暝，枝禽三两声。"
    ]
  },
  {
    "id": "2e89e4204e6d03bec7c9ed5dea1ee469",
    "title": "自湘赴广道间杂咏李花",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "昨夜孤村宿，春深人寂寥。",
      "庭前一株李，为我缟中宵。"
    ]
  },
  {
    "id": "2e89e4204e6d03bed86ccf7c68ed923f",
    "title": "自湘赴广道间杂咏飞燕",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "瞥见谁家燕，才惊社日临。",
      "洛花移种否，唤起故园心。"
    ]
  },
  {
    "id": "2e89e4204e6d03be6237d16c8ef3b396",
    "title": "自湘赴广道间杂咏兰花",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "行尽离骚国，春深未见兰。",
      "容非隐君子，甘老蕨薇间。"
    ]
  },
  {
    "id": "2e89e4204e6d03beb6e8c6a24b6832b8",
    "title": "自湘赴广道间杂咏山樊",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "不见花开处，香浮七里村。",
      "试从风外觅，端是有山樊。"
    ]
  },
  {
    "id": "2e89e4204e6d03be794470961618200f",
    "title": "自湘赴广道间杂咏古木",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "古木列官道，春风老干柯。",
      "炎凉知几变，来往阅人多。"
    ]
  },
  {
    "id": "2e89e4204e6d03bebf1a80503ffd81eb",
    "title": "自湘赴广道间杂咏湘竹",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "纹竹起嫔虞，因怀二女居。",
      "君泪夫人泪，思欤抑怨欤。"
    ]
  },
  {
    "id": "2e89e4204e6d03bebce52f83a7d53046",
    "title": "自湘赴广道间杂咏蟠松",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "红紫竞芳丛，中蟠一古松。",
      "春风自来去，吹不动苍龙。"
    ]
  },
  {
    "id": "2e89e4204e6d03be69a54fad308a380c",
    "title": "自湘赴广道间杂咏桃李",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "仙李明炫夜，夭桃艳当春。",
      "便将花作主，聘与玉为人。"
    ]
  },
  {
    "id": "2e89e4204e6d03be538988094aa4d26e",
    "title": "宣公祠其二",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "双湖真泽国，千载相公祠。",
      "中有钓鱼者，问之俱不知。"
    ]
  },
  {
    "id": "2e89e4204e6d03bed34b5cfcd287af92",
    "title": "池阳清泉旧名鲍公泉又名赵公泉真西山易为清泉坦斋作记",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "泉流岩窦本来清，易以清名亦徇名。",
      "却笑两公徒蚌鹬，如今赢得坦斋声。"
    ]
  },
  {
    "id": "2e89e4204e6d03be9f125cd8b3afc247",
    "title": "舟过霅川",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一簇楼台锁翠烟，雨疏溪阔晚秋天。",
      "西风吹老芙蓉院，两两鸥凫傍水眠。"
    ]
  },
  {
    "id": "2e89e4204e6d03be9f125cd8e7969971",
    "title": "舟过霅川",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "水绕眉峰碧一湾，荻花枫叶暮生寒。",
      "呼船催向渔村宿，要买鲜鲈荐晚餐。"
    ]
  },
  {
    "id": "2e89e4204e6d03be3b2a1b14a0800dff",
    "title": "过邻水道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "竹新得雨笋争绿，蕉不知霜花自红。",
      "时候江南二三月，调胹元气此杯中。"
    ]
  },
  {
    "id": "2e89e4204e6d03be41132e7ab1e7f490",
    "title": "邻水寺有竹数百竿中有孤梅可爱",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "萧萧劲竹古君子，凛凛孤梅节妇人。",
      "不作东风蝴蝶梦，短篱流水一家春。"
    ]
  },
  {
    "id": "2e89e4204e6d03beb6ed6bec52fd35a8",
    "title": "访阆州读书岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "从来廊庙出山林，师友相资好弟兄。",
      "料得至今风雨夜，山神犹记读书声。"
    ]
  },
  {
    "id": "2e89e4204e6d03be1ff7fc9a788e20b0",
    "title": "题利州道上江月轩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "何用朝朝夜夜钟，一拳打透彻虚空。",
      "诗僧不见禅僧老，月自西沉江自东。"
    ]
  },
  {
    "id": "2e89e4204e6d03be6cb772e24be6b9c9",
    "title": "和江陵阙干风雨问讯虚舟韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "使君帘幕锁香篝，方把千金制一裘。",
      "好是孤灯风雨梦，夜深直度野人舟。"
    ]
  },
  {
    "id": "2e89e4204e6d03be6cb772e2bf2abe6a",
    "title": "和江陵阙干风雨问讯虚舟韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "无人载酒到联辔，有客携琴午扣扉。",
      "却羡渚宫鱼为乐，菰蒲深处日相依。"
    ]
  },
  {
    "id": "2e89e4204e6d03beea990dbcad7d96ed",
    "title": "雪夜不寐偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "底事阳和尚未回，书云已久未逢梅。",
      "忽然风递清香至，花在谁家园里开。"
    ]
  },
  {
    "id": "2e89e4204e6d03beea990dbc9dbce8f8",
    "title": "雪夜不寐偶成",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "窗外风声又雪声，初更展转到三更。",
      "枕边自作推敲态，吟得诗成梦亦成。"
    ]
  },
  {
    "id": "2e89e4204e6d03be30e8f484f5c18f78",
    "title": "洪云岩有和谢之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "春近衡峰雁又回，老怀休忆故山梅。",
      "花期自是江南早，早晚湘南也解开。"
    ]
  },
  {
    "id": "2e89e4204e6d03be30e8f484d63130e5",
    "title": "洪云岩有和谢之",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "听彻虚檐䔩䔩声，铁衣冰骨记身更。",
      "如今休忆鹅池路，纵竭龙钟做不成。"
    ]
  },
  {
    "id": "2e89e4204e6d03be56d13ab8b5ccec51",
    "title": "夜坐用韵简刘朔斋洪云岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "一线春从地脉回，工夫先是到江梅。",
      "雪边竟觉丰标别，曾向玉堂堂上开。"
    ]
  },
  {
    "id": "2e89e4204e6d03be56d13ab8ffdaa1eb",
    "title": "夜坐用韵简刘朔斋洪云岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "风撼松梢夜作声，月昏水浅岁将更。",
      "江头不用嫌凄冷，滕六分明玉汝成。"
    ]
  },
  {
    "id": "2e89e4204e6d03beda457211144f120a",
    "title": "用韵答纸衾简云岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "骨胎尽出先生楮，醉梦常宜处士梅。",
      "席上雪铺便我寝，帐中风动任渠开。"
    ]
  },
  {
    "id": "2e89e4204e6d03beda4572111c9b82f3",
    "title": "用韵答纸衾简云岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "攲枕犹存舒卷声，覆寒时与寝衣更。",
      "价廉功倍人人燠，一幅春风造化成。"
    ]
  },
  {
    "id": "2e89e4204e6d03bee0aea82741780cb8",
    "title": "又用韵简朔斋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "霜透青棱暖弗回，冰侵鹤骨瘦于梅。",
      "床头幸有溪藤制，唤起家僮亟展开。"
    ]
  },
  {
    "id": "2e89e4204e6d03bee0aea827c8371431",
    "title": "又用韵简朔斋",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "僮拥莆穰不作声，起来城上已残更。",
      "卷衾还却披衣出，此际如何睡得成。"
    ]
  },
  {
    "id": "2e89e4204e6d03bea307d53c97aab31f",
    "title": "又和答云岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "翠箔香销晓梦回，惊残楼角动寒梅。",
      "夜来颇觉风霜薄，问讯南枝开未开。"
    ]
  },
  {
    "id": "2e89e4204e6d03bea307d53c15efb95e",
    "title": "又和答云岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "冰柱刘叉素有声，诗筒毋惜仆频更。",
      "鸳鸯瓦上犹留伴，一霎南风又酿成。"
    ]
  },
  {
    "id": "2e89e4204e6d03be70113cb61e3bcb20",
    "title": "湘潭道间农家",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "三两人家松柏林，翁垂霜发媪钗荆。",
      "儿耕妇织输官了，山茗村醪乐此生。"
    ]
  },
  {
    "id": "2e89e4204e6d03be70113cb66e833373",
    "title": "湘潭道间农家",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "竹外流泉绕屋鸣，田头有水不忧晴。",
      "春来岂问芳菲事，只办犁锄要早耕。"
    ]
  },
  {
    "id": "2e89e4204e6d03be86c10f7c3e7702ef",
    "title": "登岳寺悦亭",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "十年两度看山来，云琐融峰特地开。",
      "办取篮舆穷胜处，南边无事岭头回。"
    ]
  },
  {
    "id": "2e89e4204e6d03bea4052d23fba7383e",
    "title": "禹柏",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "奕奕衡山禹甸之，功成手植万年枝。",
      "苍然柯派孤根出，如见九州疏浚时。"
    ]
  },
  {
    "id": "2e89e4204e6d03bea4052d23a40a6171",
    "title": "禹柏",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "星岳钟为一木奇，霜皮剥落类骈胝。",
      "生从洚水初平日，阅尽青山无老时。"
    ]
  },
  {
    "id": "2e89e4204e6d03be1256d515147bafc4",
    "title": "衡阳道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "满林松竹翠交加，路过衡阳得几家。",
      "门傍粉墙人寂寂，一陂春水数株花。"
    ]
  },
  {
    "id": "2e89e4204e6d03be1256d51550e3aeaa",
    "title": "衡阳道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "听彻山鸡唤雨声，东风未肯放新晴。",
      "行人莫叹泥涂苦，且幸田家得水耕。"
    ]
  },
  {
    "id": "2e89e4204e6d03be1256d51553633a56",
    "title": "衡阳道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "风著征裘怯晚寒，一番春事在征鞍。",
      "羞听后骑鸣笳鼓，赢得儿童夹道看。"
    ]
  },
  {
    "id": "2e89e4204e6d03be36fa859375f3bfb7",
    "title": "赋新茶",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "建岭人夸第一纲，湘中热后已先尝。",
      "虽然声价殊官焙，反觉山家气味长。"
    ]
  },
  {
    "id": "2e89e4204e6d03bedacc182a3613757f",
    "title": "宣公祠其一",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "相唐德丛复兴隆，仁义条陈百奏中。",
      "正欲谏君今别驾，延龄更不念孤忠。"
    ]
  },
  {
    "id": "2e89e4204e6d03be4666db0896110c09",
    "title": "丁亥纪蜀百韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "太岁在娵觜，羲驭正东陆。",
      "羽书西边来，胡骑报南牧。",
      "仓茫星火急，飘忽风雨速。",
      "凭陵我封疆，剽掠我孳畜。",
      "一越摩云险，已污岩岷俗。",
      "再度峰贴隘，重为武阶毒。",
      "胡儿忽令名，见谓鞑靼属。",
      "或疑女真诈，颇讶叠州族。",
      "衣毛不知帛，饮酪非茹粟。",
      "劲弓骨为面，健马铁裹足。",
      "驾言取金夏，其锋不可触。",
      "如竹迎刃解，犹雪以汤沃。",
      "先声张虚疑，我师遽蓄缩。",
      "心已执檄迷，手为望风束。",
      "策昧战为守，计乏奇与伏。",
      "西和久间断，文南暂蹢躅。",
      "将利仅小退，凯音误陆续。",
      "兰皋要寸功，良将半丧衄。",
      "败书丙夜闻，前矛石门宿。",
      "亟令控三关，谨毋费一镞。",
      "鱼梁闭仙原，武林护午谷。",
      "七方对垒持，相戒前辙覆。",
      "县官塞蹊径，战士据林麓。",
      "由是关以外，民皆弃庐屋。",
      "西康至天水，患不翅蛇蝮。",
      "凤集一炬馀，地已付麋鹿。",
      "河池本无虞，百里祸尤酷。",
      "群盗沸于鼎，流民凑如辐。",
      "母悲爱子死，夫没嫠妇哭。",
      "城市委焚荡，道路纷怨讟。",
      "于时益昌民，十室空五六。",
      "牙樯嘉陵来，舳舻尾联属。",
      "十乘随启行，驿书转加促。",
      "鼓吹喧后部，旌旗蔽前矗。",
      "两劳使者车，三分元戎纛。",
      "重以溃卒徒，跳梁满山谷。",
      "声言诛不平，未知不平孰。",
      "人情往伤弓，未免惊曲木。",
      "土著避乡井，游手伺风烛。",
      "嗟哉是日也，性命龟未卜。",
      "事机正诪张，天时幸炎燠。",
      "晋边死季龙，周翰奋方叔。",
      "不闻武侯败，街亭诛马谡。",
      "犹有孟明在，焚舟报秦穆。",
      "不待斩楼兰，闻已事薰粥。",
      "搢绅屐欲折，意气喜可掬。",
      "中有山西人，慊若国深辱。",
      "问之何所云，首疾已频蹙。",
      "大言往者悔，几已溃心腹。",
      "尚为来者忧，不知护头目。",
      "厥今敌虽去，乡道渠已熟。",
      "三关固天险，五都恐日蹙。",
      "不见关以外，处处空杼柚。",
      "朝廷无事时，司农积边谷。",
      "一朝弃粪土，知几十万斛。",
      "民力哀何辜，边人罪难赎。",
      "色虽帷幄喜，骨尚原野暴。",
      "未旌平凉家，方起邹阳狱。",
      "辛苦在貔貅，恩赏归雁鹜。",
      "几效先轸死，不及介推禄。",
      "魏师付乳臭，汉校起奴仆。",
      "平时好糜烂，深刑痛敲朴。",
      "于时在劳来，仍忍逞诛剭。",
      "颇闻富窖藏，悉已发麦菽。",
      "边无一人耕，食能几日蓄。",
      "田里思反业，原堡未修筑。",
      "了无金城图，酣事铜鞮曲。",
      "朽索驾虚舟，空奁著亡局。",
      "纵君不惩艾，而我为惭恧。",
      "我闻报中朝，四境已清肃。",
      "一人万人心，可欺宁可服。",
      "当时屹如山，一二臣可录。",
      "凡此保蜀功，两和李公独。",
      "赵公继一出，颇慰沔人欲。",
      "益昌所毋动，饷臣尼其毂。",
      "公论虽未泯，天幸不可复。",
      "安得如绍兴，魏公任都督。",
      "以口伐可汗，我恨匪元璹。",
      "徒能效曹刿，远谋鄙食肉。",
      "言之貌愈切，至此泪几簌。",
      "客既闻斯言，稽首拜且祝。",
      "九庙宗社灵，百城耄倪福。",
      "德泽在天下，人心久渗漉。",
      "徒以成败论，公等皆碌碌。",
      "伯比议莫敖，蔿贾知子玉。",
      "春秋过责备，小事书简牍。",
      "子其钳尔舌，毋取斧锧戮。",
      "汉人悔雁门，唐师老鸭绿。",
      "有道守四夷，初何事穷黩。",
      "不战屈人兵，正岂待驱逐。",
      "吾皇天地心，万国囿春育。",
      "畴咨元帅功，非夕则在夙。",
      "出命宣黄麻，入相赓绿竹。",
      "除书从天来，恩礼方隆渥。",
      "三公应鼎象，相与运坤轴。",
      "小夷置蚊虻，壮志寄鸿鹄。",
      "分无万户印，莞尔一杯醁。",
      "熟慰豪杰心，有诏不盈轴。",
      "尧门万里天，意者未亲瞩。",
      "君相勤外忧，必有宁我蜀。"
    ]
  },
  {
    "id": "2e89e4204e6d03be08a7e7a4503f02bc",
    "title": "过涪州怀伊川涪翁两先生",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "昌黎昔作潮州游，潮人百世称名州。",
      "又闻柳州柳子厚，柳人至今爱其柳。",
      "二公皆以文鸣唐，所至不偶为异常。",
      "卒今江海流落地，化作文物声名乡。",
      "涪南僻在巴子国，地绝中州少人物。",
      "天将儒道淑是邦，曾向先朝处羁客。",
      "河南夫子间世贤，山谷老叟人间仙。",
      "一时辙迹相继至，顿使光价增山川。",
      "尝嗟道从孟轲死，一贯谁能接原委。",
      "又嗟诗自杜甫亡，四海谁能造诗垒。",
      "幸生伊洛续圣传，鸢鱼遂复穷天渊。",
      "从而江右振馀响，清庙又得存遗弦。",
      "今逾元祐二百载，草木涪人尚知爱。",
      "文章性命虽匪幸，气象风流久皆在。",
      "惜乎两公生盛时，下与屈贾同驱驰。",
      "涪人则幸公不幸，天下应怨涪人私。"
    ]
  },
  {
    "id": "2e89e4204e6d03be2e580e5275680d73",
    "title": "寿襄阃",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "江南三月春事浓，人间处处熙东风。山阴亭下羽觞举，长安水边箫鼓从。",
      "衣冠酣燕太平久，干戈浸钝铁钺朽。神州风景虽慷慨，已付新亭一杯酒。",
      "皇天佑宋当此时，乃眷畴作邦家基。水晶宫里毓奇瑞，翼日生此神仙姿。",
      "平时功业在学术，治道边防讲明出。遂将姬旦勤劳心，一洗吴人侈奢习。",
      "襄阳自昔天下雄，形势今处常蛇中。彤弓玈矢自临牧，轻裘缓带惟从容。",
      "鸡鸣而起夜无寐，切切安危以身系。四维盘石罔遗虑，千里毫厘尚深计。",
      "一民未饱公足食，一兵尚寒公以衣。苍颜皓鬓已若瘠，黄童白叟人其嬉。",
      "瞻言二十三郡国，根本其蕃赖封植。农知奠枕士超距，岂但边人戒生隙。",
      "几番河檄动汉关，折冲随出精神间。平淮既敌江汉盛，救邢况尽春秋难。",
      "往时国未一兴役，动以千金大农给。自公边用足幕府，不费中朝一毫力。",
      "往时馈饷识调师，粟殆不及期年支。自公留屯上方略，粒米狼戾如京坻。",
      "规模宏大有如此，古犹其难况今撽。朝廷宿望四海重，中外先生一人耳。",
      "我闻文正腹有百万兵，西贼闻之心胆惊。胸中武库今十倍，一尘宜弗轒辒侵。",
      "忠定昔年镇全益，一信五年方做得。况今终始一勤字，十年之间未尝息。",
      "噫嘻楚人申讨无日休，越人生聚几岁周。规摹止俟机会至，社稷固赖封疆谋。",
      "史毋比公仅羊杜，雅毋咏公止申甫。昌唐安得十元吉，平蔡惟须一裴度。",
      "黄扉紫闼深帝思，衮衣赤舄行公归。愿公寿躬寿王国，牛马下走亦作寿域之黔黎。"
    ]
  },
  {
    "id": "2e89e4204e6d03beaf007cc076503959",
    "title": "赠黄虚舟",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "君不见君家知命今师日，白衫骑驴人不识。当时画作梁园图，惟有龙眠老仙笔。",
      "又不见异时知命离戎州，终身愿学陶朱游。能令太史为著语，此比西子同扁舟。",
      "君今名在嫡孙行，数载浮家渚宫上。秋风细起鲈鱼钓，落日驮成院花样。",
      "孤篷短辔成两奇，一朝复见江南诗。风流信是古难继，亦有轩轾谁为之。",
      "我知长耳困皂枥，突市冲篱久狂蹶。逢京兆节仅免辱，入华阴门几遭诘。",
      "不如小艇枫荻洲，水天碧处盟沙鸥。凌波三叹洛妃恨，招魂一洗湘累愁。",
      "骑驴不下竟为惑，纵苇所之乐何极。与今坐上嘲子瑜，争似舟中怀李白。",
      "奚庸二亩藜苋图，足归一枕黄粱娱。持竿鼓枻贵适我，解鞍截镫无从渠。",
      "厥今龙眠麟笔不可复，太史鸾胶尚堪续。我亦苕溪渔隐徒，亦有水调遗子以一曲。"
    ]
  },
  {
    "id": "2e89e4204e6d03beaf23b366010a80d9",
    "title": "和刘清叔襄阳隆中行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "老瞒晚当汉道卧，黑云触天月新破。",
      "英雄湖海应如响，独向南阳静中坐。",
      "当时不遇刘豫州，抱膝吟啸谁为酬。",
      "本图一旅复夏祀，岂为万户伸韩仇。",
      "彼攸官渡瑜夏口，非不功名咄嗟就。",
      "甘心蒿布嫁之子，肯以金夫易吾守。",
      "惜乎天下思汉心，是际不及西都深。",
      "皇天不祚机再失，马谡之败云长禽。",
      "空存遗庙千载后，过者犹知袒为右。",
      "呜呼龙乎如有灵，盍使胡营落天狗。"
    ]
  },
  {
    "id": "2e89e4204e6d03bef9664ac90e9eae59",
    "title": "谒南岳",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "来谒衡岳山，未穷衡岳境。",
      "爇香赤帝殿，恭祈国寿永。",
      "婆娑禹指山，仅窥虬龙影。",
      "分枝万派别，功与天地准。",
      "悦亭万竹间，倚丘甫俄顷。",
      "披云挹苍翠，俗虑须苏醒。",
      "王事属有程，山容看难尽。",
      "归来短篷底，梦断青松径。",
      "云开为韩子，雪霁朱张咏。",
      "必如三先生，人与此山称。",
      "我生等培塿，安敢乔岳并。",
      "好峰七十二，讵可一朝竟。",
      "男儿万里眼，长啸付一瞬。",
      "终朝摘星斗，寘身祝融顶。"
    ]
  },
  {
    "id": "2e89e4204e6d03be3b66e351cd20f835",
    "title": "咏衡岳禹柏",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "我来衡山下，古梵见老柏。",
      "森然星野分，亶有神明力。",
      "风霜饱更练，雨露富培埴。",
      "岳灵共长久，造化与消息。",
      "本盛柯叶茂，夫岂一朝积。",
      "中断寻复续，生意仁一脉。",
      "亦由功万世，何止祚四百。",
      "五子叹将否，一旅少康出。",
      "此殆皇天意，仿佛留禹迹。",
      "倚为赤帝佐，正此苍官色。",
      "存古追蠡在，比休玄圭锡。",
      "稽首千万年，五丁谨封植。"
    ]
  },
  {
    "id": "2e89e4204e6d03bee24f4ae66616e805",
    "title": "跋曾玉堂训子十诗",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "玉堂义方训十字，衍而六百十六言。",
      "一门翁季自师友，尽出学问之根源。",
      "彼援遗书诫敦严，暨昶以义名沉浑。",
      "争如此作旨哉味，足使闻者推而尊。",
      "虽然责善友之义，仕教之忠古皆尔。",
      "读其诗可知其人，非是父不生是子。",
      "书绅我亦且服膺，过庭夫岂弗由礼。",
      "触屏教谄势利徒，得不为之望风愧。"
    ]
  },
  {
    "id": "2e89e4204e6d03be92b9381a8f8bc371",
    "title": "戊申和嘉兴守瑞麦行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "瑞麦歌怀安，三岐及六穗。",
      "嘉祥不虚出，良以气和致。",
      "人言一草木，华枯且为异。",
      "况兹一曰食，有是三足记。",
      "此邦今扶风，中兴号佳地。",
      "去年岁千厄，众惧忧莫弭。",
      "入春雨旸若，嘉验应期至。",
      "贤侯政事师，其清一杯水。",
      "孜孜布上德，念念在民事。",
      "东都循吏孰，渔阳史君似。",
      "一麦露双颖，异世风同轨。",
      "华黍续新雅，嘉禾继前瑞。",
      "老夫卧陋巷，闻此跃而起。",
      "一廛猥受滕，二天幸托冀。",
      "谁谓大庆赉，俯亦及憔悴。",
      "自今丰年兆，不苦力田匮。",
      "当知太守心，根源自宫閟。",
      "务丰且重谷，感召至兹类。",
      "昔襦今五裤，千里共衣被。",
      "相逢二三叟，相庆更相慰。",
      "不图田里叹，转作讴歌喜。",
      "酡颜溢乡老，欢声浃邻比。",
      "馀波剩沾丐，罔功有馀愧。",
      "摅毫颂公德，拜手及公赐。",
      "长安咫尺天，政声转闻易。",
      "嘉汝龚黄绩，宽予尧汤备。",
      "归衮陈归禾，经纶展斯志。"
    ]
  },
  {
    "id": "2e89e4204e6d03be92458270022975cc",
    "title": "己酉夏咏月岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "老蟾窃灵药，堕魄下尘寰。迹误采石江，名虚巫峡山。",
      "长风送之来，寄影千丈岩。列壁当层云，虚白生光寒。",
      "婆娑仙桂影，中著孤根蟠。宛宛学扇初，盈盈一钩弯。",
      "如出沧海头，半揭烟霄端。风雨不改度，晦朔从循环。",
      "山灵夺天目，作此奇哉观。阅尽来去人，了不苍其颜。",
      "所欠断鳌始，一阙难磨镵。凭谁驾长梯，取置怀袖间。",
      "为施玉斧工，修作宝鉴团。岂无女娲之手吕翁指，运此神造应非难。",
      "何如存我真面目，妩媚一笑只作青山看。"
    ]
  },
  {
    "id": "2e89e4204e6d03beabe3ad76db38b99e",
    "title": "咏丫头岩",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "我尝采石山头见蛾眉，且看浓妆淡抹两湖宜。何物老妪生此儿，又睹双髻尤为奇。",
      "五丁刻画盘古时，黛绿常假山灵施。春风阅尽不肯笄，素螺头立鬓不丝。",
      "梳云沐雨容为谁，相逢婉娈是似之。古今知几经品题，我困暑役何能诗。",
      "只疑前山月鉴故半亏，嫦娥妒吝耶焉知非。"
    ]
  },
  {
    "id": "2e89e4204e6d03be4082d330841a328c",
    "title": "庚戌过浯溪读中兴碑",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "峿山一何青，浯水一何绿。",
      "上有唐朝碑，苍崖与天矗。",
      "清庙仿遗音，灵武号实录。",
      "其笔走风雷，其文贵金玉。",
      "曾经两贤手，足耀千载目。",
      "后来纪名氏，前镵后且续。",
      "岂无黄绢辞，中寓白圭读。",
      "一辞不敢措，我惧此碑辱。",
      "虽然勿泥古，咏叹岂不足。",
      "岳将降甫申，吾皇车攻复。",
      "将墨东海水，且汗南山竹。",
      "勒功岱嵩顶，岂但清溪曲。"
    ]
  },
  {
    "id": "2e89e4204e6d03be22b9da929907becf",
    "title": "和士友傅勉之喜雨韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "老生本不学军旅，来护荆州国门户。惭无善政格休徵，未能雨十与风五。",
      "今年甫幸登麦喜，入夏又以槁苗苦。骄阳杲杲地欲赤，身愿为骍措无所。",
      "瓣香惟有老天告，难以中心共人语。当知岁计国计关，不但区区饱吾楚。",
      "我持皇穹不绝物，宁忍赤子失其乳。弥旬果尔三沛泽，靡间西郊与南亩。",
      "灌园遂省桔槔力，行道奚忧豆箪呼。农皆眉间有色喜，士亦胸中以奇吐。",
      "炎埃万里一洗空，手扇为之却纨羽。我愿天地朝野和，常若渊泉以时溥。",
      "多谢丰隆屏翳已奏功，毋使吾民复咨雨。"
    ]
  },
  {
    "id": "2e89e4204e6d03bea3f1157533b26924",
    "title": "咏荆州瑞莲",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "莲之为瑞固有之，水神岂肯轻钟奇。",
      "双花仅见子辱表，并蒂尝著原父诗。",
      "未如今年荆州幕，拔萃出类罗方池。",
      "二花三花四五花，至于六花同一枝。",
      "根荄太华玉井藕，仿佛函德铜池芝。",
      "晓来朝日千叶开，宛若群玉齐顷葵。",
      "花工示人厥有象，岂止绿沉而红依。",
      "花中独此号君子，爱莲有说闻濂溪。",
      "方今众贤聚本朝，左右周召而皋夔。",
      "朝和物和天地和，荐之千载之一时。",
      "主人生平不好异，一见错愕开双眉。",
      "此天产也岂人力，赋此直欲同僚知。"
    ]
  },
  {
    "id": "2e89e4204e6d03be0b0a44eb272ee867",
    "title": "蜘蛛和韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "物有小而智，虚檐寄微缕。",
      "了不介天地，何以芘风雨。",
      "蜂虿尝自投，螳螂不敢侮。",
      "去面类汤网，取象得羲罟。",
      "丝吐虽非蚕，蝇视有如虎。",
      "真巧非人为，羞煞金针女。"
    ]
  },
  {
    "id": "2e89e4204e6d03bee7923c32028c63a5",
    "title": "用从军古云乐为韵贺杨觉甫制干其三",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "求士近取材，论人远稽古。",
      "郑公得杜陵，晋公有韩愈。",
      "上思利社稷，下不愧宾主。",
      "斯言宜服膺，馀子未足数。"
    ]
  },
  {
    "id": "2e89e4204e6d03bee7923c32c9853c19",
    "title": "用从军古云乐为韵贺杨觉甫制干其三",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "伊昔先贤心，天下等忧乐。",
      "时分蜀道弓，虑切汉关钥。",
      "挥刃得屠牛，察脉宽扁鹊。",
      "岷峨望不浅，持酒为君酌。"
    ]
  },
  {
    "id": "2e89e4204e6d03beca3056fd92fa12be",
    "title": "用谈笑青油幕为韵贺吴叔永制机其二",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "勋业登天难，易者付嬉笑。",
      "公驾鹍鹏风，来把鲸鳌钓。",
      "自比小管乐，致主在周召。",
      "此突岂待黔，早晚有明诏。"
    ]
  },
  {
    "id": "2e89e4204e6d03beca3056fd42e5cf5a",
    "title": "用谈笑青油幕为韵贺吴叔永制机其二",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "未登紫薇垣，惭依红莲幕。",
      "于巷为遇主，自牖常纳约。",
      "我生类巢燕，君闻羡皋鹤。",
      "听取舆人言，岷峨小难著。"
    ]
  },
  {
    "id": "2e89e4204e6d03be358cef1b04d8795b",
    "title": "过江陵和黄虚舟韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "诗从双井来，太史氏复作。",
      "一苇天地旋，玄酒滋味薄。",
      "有田付鸰原，比屋赖虎幄。",
      "却笑草玄池，投阁嗟寂寞。"
    ]
  },
  {
    "id": "2e89e4204e6d03be358cef1bf306182a",
    "title": "过江陵和黄虚舟韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "达人乐所乐，小智忧其忧。",
      "平生见飞鸢，常忆马少游。",
      "门前车骑喧，孰与园林幽。",
      "虚舟苟欲去，鸥鹭犹当留。"
    ]
  },
  {
    "id": "2e89e4204e6d03be358cef1bc206ff7a",
    "title": "过江陵和黄虚舟韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "闻公有泊渚，不远在异林。",
      "想胜辋川画，时作梁父吟。",
      "绛帐岂陈迹，草堂向遗音。",
      "朝市有真隐，入山无求深。"
    ]
  },
  {
    "id": "2e89e4204e6d03be358cef1bb98d2eaa",
    "title": "过江陵和黄虚舟韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "士有似之者，异世而同科。",
      "草亭今兰亭，人物晋永和。",
      "于水鲜可钓，有酒旨且多。",
      "叩舷欠孺子，一赋沧浪歌。"
    ]
  },
  {
    "id": "2e89e4204e6d03be97a15eda1c7c0bed",
    "title": "赠李尉归霅川",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "佩弦示良规，恤纬寓忧抱。",
      "人为海鸥惧，谁谓屋乌好。",
      "子别肯赠言，我愧未闻道。",
      "药石十数字，唤醒知几早。"
    ]
  },
  {
    "id": "2e89e4204e6d03bef37db6dfdb709fc8",
    "title": "和清湘蒋省干酒色财气韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "烂醉非生涯，小人若甘醴。",
      "斧斤戕天和，狂药害正礼。",
      "可惜竹溪逸，不饮颍之水。",
      "名教有馀乐，公未知趣耳。"
    ]
  },
  {
    "id": "2e89e4204e6d03bef37db6df14c3f9fe",
    "title": "和清湘蒋省干酒色财气韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "风花落春红，岁寒傲霜竹。",
      "彼欲褒姒笑，焉知周人哭。",
      "白发悲梨园，芳草惨金谷。",
      "无使桑间音，乱我杏坛曲。"
    ]
  },
  {
    "id": "2e89e4204e6d03bef37db6df66301706",
    "title": "和清湘蒋省干酒色财气韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "网者弃鱼小，猎人贪鹿肥。",
      "不见阿堵物，见恶宁馨儿。",
      "铜山变荆棘，锦帐启藩篱。",
      "万物与同毁，千驷吾何为。"
    ]
  },
  {
    "id": "2e89e4204e6d03bef37db6dfcdc92936",
    "title": "和清湘蒋省干酒色财气韵",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "乾坤一枰棋，今古一杯酒。",
      "悲哉易水筑，陋矣鸿门斗。",
      "将军跨下出，宰相篑中有。",
      "唾面使自乾，拭之费人手。"
    ]
  },
  {
    "id": "2e89e4204e6d03becb8dd99b89f9ffae",
    "title": "送李琴士据梧",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "流水高山尔调，冷灰槁木吾心。",
      "不必神交蒙叟，柴桑老子知音。"
    ]
  },
  {
    "id": "2e89e4204e6d03becb8dd99b492e038d",
    "title": "送李琴士据梧",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "户外世尘皆累，山中天籁无声。",
      "莫看螗蝉相捕，要教鹤舞鱼听。"
    ]
  },
  {
    "id": "2e89e4204e6d03beb03769c3191a8a75",
    "title": "题冯司法水月书堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "水能清亦能浊，月有满亦有亏。",
      "清浊满亏区别，冯君书以知之。"
    ]
  },
  {
    "id": "2e89e4204e6d03beb03769c356cddce9",
    "title": "题冯司法水月书堂",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "玉局仙翁公案，梅亭老子偈言。",
      "莫向空中捉影，要须达处穷源。"
    ]
  },
  {
    "id": "2e89e4204e6d03be23caab08fe81c1ae",
    "title": "全州道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "竹里几椽茅屋，门前一树桃花。",
      "布袖蒿簪笑语，鸡豚社酒山家。"
    ]
  },
  {
    "id": "2e89e4204e6d03be23caab08c6b692ab",
    "title": "全州道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "巷陌高题仪凤，桥梁横卧长虹。",
      "十里江山福地，满城桃李春风。"
    ]
  },
  {
    "id": "2e89e4204e6d03be23caab089ab79ddf",
    "title": "全州道间",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "林坞禽鸣高树，溪桥人立危栏。",
      "芳草铺平绿野，白云界破青山。"
    ]
  },
  {
    "id": "2e89e4204e6d03be267b74913f82a333",
    "title": "福岩再过公安赠行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "记得桂林临别，劝师紧闭禅关。",
      "又被如来牵率，未容高卧云山。"
    ]
  },
  {
    "id": "2e89e4204e6d03be267b74915ad80003",
    "title": "福岩再过公安赠行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "浙境欲留师住，荆人争望师来。",
      "要是因经未了，不妨两地裴回。"
    ]
  },
  {
    "id": "2e89e4204e6d03be267b74910167e358",
    "title": "福岩再过公安赠行",
    "authorName": "李曾伯",
    "authorId": "2e89e4204e6d03bed1457b72d1457b72",
    "dynasty": "宋",
    "content": [
      "方藉名山作主，胡然旧席重开。",
      "了却江湖愿力，切须早早归来。"
    ]
  },
  {
    "id": "2e89e4204e81af904556e076ec225e6b",
    "title": "恭和",
    "authorName": "吕公著",
    "authorId": "2e89e4204e81af90ef50c33503f54461",
    "dynasty": "宋",
    "content": [
      "雪消春动气清微，夹道都人望帝晖。",
      "法部已调丝竹管，御袍初进赭红衣。",
      "康衢弥节严三卫，真馆焚香降六飞。",
      "宴罢瑶池回跸晚，五云通夜拥端闱。"
    ]
  },
  {
    "id": "2e89e4204e81af902deb77e0e1d1b268",
    "title": "杨郎中新居和尧夫先生韵",
    "authorName": "吕公著",
    "authorId": "2e89e4204e81af90ef50c33503f54461",
    "dynasty": "宋",
    "content": [
      "高斋旷望极山川，却顾卑居不值钱。",
      "二室峰峦凝画碧，万家楼阁带轻烟。",
      "春浓缭绕环游骑，地胜依稀寓列仙。",
      "唱发幽人丞相和，当时纸贵洛城传。"
    ]
  },
  {
    "id": "2e89e4204e81af902deb77e0a5ad32c8",
    "title": "杨郎中新居和尧夫先生韵",
    "authorName": "吕公著",
    "authorId": "2e89e4204e81af90ef50c33503f54461",
    "dynasty": "宋",
    "content": [
      "碧瓦朱门将相居，见嵩临洛百家无。",
      "登高此地还能赋，会老他年定入图。",
      "花发四时排步障，鸟鸣终日劝提壶。",
      "何人遇赏偏留赏，逸士清风激鄙夫。"
    ]
  },
  {
    "id": "2e89e4204e81af90389205ebfec227fd",
    "title": "和王安之六老诗其一",
    "authorName": "吕公著",
    "authorId": "2e89e4204e81af90ef50c33503f54461",
    "dynasty": "宋",
    "content": [
      "六老皤然鬓似霜，纵心年至又非狂。",
      "园池共避何方胜，樽酒相欢未始忙。",
      "杖屦烂游千载运，衣巾浓惹万花香。",
      "过从见率添成七，况复秋来亦渐凉。"
    ]
  },
  {
    "id": "2e89e4204e81af90f0a8ecc2d155dd97",
    "title": "归洛寄祖择之龙图",
    "authorName": "吕公著",
    "authorId": "2e89e4204e81af90ef50c33503f54461",
    "dynasty": "宋",
    "content": [
      "恩深骨髓谓慈亲，义重邱山是故人。",
      "归过嵩阳旧游地，□云收得薜萝身。"
    ]
  },
  {
    "id": "2e89e4204e81af902fe4b293602817c8",
    "title": "分题得瘿木壶",
    "authorName": "吕公著",
    "authorId": "2e89e4204e81af90ef50c33503f54461",
    "dynasty": "宋",
    "content": [
      "天地产众材，任材谓之智。",
      "栋桷与楹杙，小大无有弃。",
      "方者以矩度，圆者中规制。",
      "嗟尔木之瘿，何异肉有赘。",
      "生成拥肿姿，赋象难取类。",
      "檃括所不施，钩绳为尔废。",
      "大匠睨而往，恻然乃有意。",
      "孰非造化功，而终朽不器。",
      "刳剔虚其中，朱漆为之伪。",
      "斟浆挹酒醴，施用惟其利。",
      "牺象非不珍，金罍岂不贵。",
      "设之于楹阶，十目肯注视。",
      "幸因左右容，反见为奇异。",
      "人之于才性，夫岂远于是。",
      "性虽有不善，在教之揉励。",
      "才亡不可用，由上所措置。",
      "饰陋就其长，皆得为良士。",
      "执一以废百，众功何由备。",
      "是惟圣人心，能通天下志。"
    ]
  },
  {
    "id": "2e89e4204e84c628706d1fe0d0158c1d",
    "title": "嘲张乂",
    "authorName": "林叔弓",
    "authorId": "2e89e4204e84c628d1457b72d1457b72",
    "dynasty": "宋",
    "content": [
      "中分爻两段，风使十横斜。",
      "文上元无分，人前强出些。"
    ]
  },
  {
    "id": "2e89e4204e861a758c5f6fe579eaf8b9",
    "title": "绿波亭",
    "authorName": "衡泌",
    "authorId": "2e89e4204e861a75d1457b72d1457b72",
    "dynasty": "宋",
    "content": [
      "清泪斑斑洒绿波，年来转觉别离多。",
      "扁舟南浦分携处，水远山长愁奈何。"
    ]
  },
  {
    "id": "2e89e4204e878ca938c6401035d68846",
    "title": "冬日观河清",
    "authorName": "马世德",
    "authorId": "2e89e4204e878ca9d1457b72d1457b72",
    "dynasty": "宋",
    "content": [
      "邑宰崇明祀，侵晨苦见邀。",
      "未能乘快骑，且复御轻轺。",
      "瑞应黄流碧，晴清戾气消。",
      "今朝风日暖，临水且逍遥。"
    ]
  },
  {
    "id": "2e89e4204e8cbbfdff24d29285255253",
    "title": "净土院",
    "authorName": "虞谟",
    "authorId": "2e89e4204e8cbbfdd1457b72d1457b72",
    "dynasty": "宋",
    "content": [
      "法界惟心现，真风触处凉。",
      "具茨非有路，建德岂须粮。",
      "地僻远尘世，境幽闻妙香。",
      "此山斯净土，不必往西方。"
    ]
  },
  {
    "id": "2e89e4204e8de5472884a26d0fde8697",
    "title": "次袁说友巫山十二峰二十五韵",
    "authorName": "闾丘泳",
    "authorId": "2e89e4204e8de547d1457b72d1457b72",
    "dynasty": "宋",
    "content": [
      "舟行观山无定姿，篷底兀坐真儿痴。",
      "层崖复岭正杂遝，平冈横阜俄逶迟。",
      "晴岚参天固竞秀，深崖挺石尤多奇。",
      "遥岑浮眉绿点点，飞瀑悬剑锋差差。",
      "饱闻巫山妙天下，今诵公诗如见之。",
      "蓬仙来应人间世，妙龄便有声名随。",
      "日谈经术辅主圣，久领国计嗤驽疲。",
      "共推经邦济川楫，暂建分陕元戎旗。",
      "百城听命仰赐履，三边制胜如筹帷。",
      "长江高唐神女峡，万里昆仑分一枝。",
      "峰峦森立入霄汉，塔庙选胜居高低。",
      "响山猿啼声若啸，迎棹鸦舞来如嬉。",
      "金母分畀神灵职，孰云朝暮阳台为。",
      "琅函蕊笈发天秘，赞禹治水唐虞时。",
      "英辞一洗千载陋，写之琬琰宜在兹。",
      "人思传本快先睹，蔡邕石经车马驰。",
      "北畅威名被沙漠，西奠夷落连黔施。",
      "帝遣云軿镇南极，祠宫姑寓江之湄。",
      "湘君时过鼓瑶瑟，宓妃岂复扬蛾眉。",
      "金关已侔坐少广，丹经孰授逾期颐。",
      "野人尘容粗知学，素守亦复涅不缁。",
      "朅来乘轺职飞挽，两见祈谷歌噫嘻。",
      "疲氓崎岖上转粟，旧业荒落南窥嶷。",
      "劳生屡已度剑栈，清游颇念登峨嵋。",
      "从今嵩高雅颂手，那数韩子南山诗。"
    ]
  },
  {
    "id": "2e89e4204e9f0d410e3f03b92688935e",
    "title": "自题眄怡斋",
    "authorName": "程迥",
    "authorId": "2e89e4204e9f0d41d1457b72d1457b72",
    "dynasty": "宋",
    "content": [
      "乞得胶胶扰扰身，霜筠露菊便相亲。",
      "劝君莫厌羹藜藿，违己由来更病人。"
    ]
  },
  {
    "id": "2e89e4204e9f0d410e3f03b9922ca3c0",
    "title": "自题眄怡斋",
    "authorName": "程迥",
    "authorId": "2e89e4204e9f0d41d1457b72d1457b72",
    "dynasty": "宋",
    "content": [
      "六月松风万籁寒，笙竽频到枕屏间。",
      "夜深梦绕匡庐阜，瀑布溅珠过药阑。"
    ]
  },
  {
    "id": "2e89e4204e9f0d410e3f03b92eef35a6",
    "title": "自题眄怡斋",
    "authorName": "程迥",
    "authorId": "2e89e4204e9f0d41d1457b72d1457b72",
    "dynasty": "宋",
    "content": [
      "葵花已过菊花开，万里西风拂面来。",
      "问字今朝几人至，细看屐齿破苍苔。"
    ]
  },
  {
    "id": "2e89e4204e9f0d41b0de4fe70a93a6b4",
    "title": "尤美轩",
    "authorName": "程迥",
    "authorId": "2e89e4204e9f0d41d1457b72d1457b72",
    "dynasty": "宋",
    "content": [
      "儒贤不自居，远慕六一翁。",
      "洞岩天下奇，超出滁山峰。",
      "郁积秀和气，钟我盖世公。",
      "冰玉相辉映，盛事古无同。",
      "公今忽乘箕，而我来自东。",
      "列炬照幽远，扪萝扣玲珑。",
      "阳崖能夺景，阴岫自藏风。",
      "巉绝异状至，淙激洑流通。",
      "须臾钟磬发，乃得梵王宫。",
      "亭制亦云旧，远日增凭空。",
      "禅老霜颠毛，历历记前踪。",
      "名儒天一涯，怅仰无欢悰。",
      "诸友命之赋，万象骄莫从。",
      "异时怜湛辈，名托岘山崇。"
    ]
  },
  {
    "id": "2e89e4204e9f0d41e4a57f1fe61c92aa",
    "title": "题玉真书院",
    "authorName": "程迥",
    "authorId": "2e89e4204e9f0d41d1457b72d1457b72",
    "dynasty": "宋",
    "content": [
      "吴侯所筑居，密近玉真麓。",
      "翳葳秘幽奇，千载空乔木。",
      "一朝敞虚境，划见神仙躅。",
      "拄杖步危磴，远寄千里目。",
      "鹤凭子晋笙，凫举王乔足。",
      "信是隐君子，名入丹青录。",
      "冥搜得佳句，隐然可骚仆。",
      "早闻云锦溪，鸣榔到岩谷。",
      "寄我辋川图，居然媚幽独。",
      "何当棹轻舠，飞鸟送遐瞩。"
    ]
  },
  {
    "id": "2e89e4204ea8ae641d85c2c31907b150",
    "title": "春暮",
    "authorName": "林季谦",
    "authorId": "2e89e4204ea8ae64d1457b72d1457b72",
    "dynasty": "宋",
    "content": [
      "日萼红无几，烟条翠欲深。",
      "殷勤连夜雨，牢落暮春心。",
      "洗盏愁惊醉，摛毫瘦耐吟。",
      "晚来幽梦破，啼鸟尚余音。"
    ]
  },
  {
    "id": "2e89e4204eaa11ee6074aed52be23464",
    "title": "西溪湖散步",
    "authorName": "赵若盈",
    "authorId": "2e89e4204eaa11eed1457b72d1457b72",
    "dynasty": "宋",
    "content": [
      "远岫平林嶂夕阳，翻涛翠麦已蒸黄。",
      "此行莫谓无高兴，题品新诗入锦囊。"
    ]
  },
  {
    "id": "2e89e4204eac2cbe6da775934520b452",
    "title": "三高亭怀范石湖",
    "authorName": "周郔",
    "authorId": "2e89e4204eac2cbed1457b72d1457b72",
    "dynasty": "宋",
    "content": [
      "莼脆鲈肥酒细倾，浩歌悲壮欲谁听。",
      "沈迷簿领头将白，弹压江山眼自青。",
      "鱼跃紫鳞冲苇岸，鸥翻白雪下沙汀。",
      "西风散发危亭上，醉倚丰碑照日星。"
    ]
  },
  {
    "id": "2e89e4204eac2cbeab3722976eabdf2b",
    "title": "丁酉经由三高亭再和",
    "authorName": "周郔",
    "authorId": "2e89e4204eac2cbed1457b72d1457b72",
    "dynasty": "宋",
    "content": [
      "吴江未到意先倾，杳杳渔歌醉里听。",
      "霜晚人家千橘熟，秋晴江上数峰青。",
      "鱼缘香饵吞残钓，鹤趁归帆下远汀。",
      "大艑何时眼中见，乘槎拟欲问台星。"
    ]
  },
  {
    "id": "2e89e4204ecb87cfebe5746ba4639e6f",
    "title": "题辛稼轩斋",
    "authorName": "彭止",
    "authorId": "2e89e4204ecb87cfd1457b72d1457b72",
    "dynasty": "宋",
    "content": [
      "棋子声乾案接尘，午窗诗梦暖于春。",
      "清风不动阶前竹，谁道今朝有故人。"
    ]
  },
  {
    "id": "2e89e4204ecb87cf493e960af64b3b67",
    "title": "四贤古风寿帅阃老聃子",
    "authorName": "彭止",
    "authorId": "2e89e4204ecb87cfd1457b72d1457b72",
    "dynasty": "宋",
    "content": [
      "昔在羲皇前，遂有郁华子。",
      "苍姬握图箓，更出为柱史。",
      "应世抑何久，万有千馀祀。",
      "一日将度关，昆仑且西指。",
      "短车驾青犊，上有紫云起。",
      "占风知圣人，再拜勤尹喜。",
      "授之五千言，试一撮玄旨。",
      "是身求不殆，其要在知止。",
      "万事皆倘来，轩冕直寄耳。",
      "乘云游太清，坐进长生理。"
    ]
  },
  {
    "id": "2e89e4204ecb87cfea8d45bc895e1e97",
    "title": "四贤古风寿帅阃广成子",
    "authorName": "彭止",
    "authorId": "2e89e4204ecb87cfd1457b72d1457b72",
    "dynasty": "宋",
    "content": [
      "崆峒郁岧峣，直上万丈强。",
      "中有广成居，白石砌华房。",
      "抱神靡自役，室静蔼生光。",
      "岁丁千二百，来今讵可量。",
      "土德方在御，斋心造其旁。",
      "至道顾何在，愿一示其方。",
      "云飞不待族，木落不待黄。",
      "形劳精则摇，于道未相当。",
      "失之下为士，得者上为皇。",
      "妙训閟玄局，为公发天藏。",
      "诚能守其一，智故兼相忘。",
      "往游无极乐，二仪久相长。"
    ]
  },
  {
    "id": "2e89e4204ecb87cf14d7bb1d7d535677",
    "title": "四贤古风寿帅阃赤松子",
    "authorName": "彭止",
    "authorId": "2e89e4204ecb87cfd1457b72d1457b72",
    "dynasty": "宋",
    "content": [
      "古之得道士，住世讵可期。",
      "吾观赤松子，宛在神农时。",
      "随飙欻上下，分职为雨师。",
      "炎皇女得仙，驭气常追随。",
      "帝降以逮王，嬴氏接苍姬。",
      "更革非一代，隐见不可知。",
      "赤精制六合，子房定王基。",
      "功成应天道，挺身往从之。",
      "名列太玄童，玉女如婴儿。",
      "愿言踵高躅，寿命一如斯。"
    ]
  },
  {
    "id": "2e89e4204ecb87cf69b695976d6e9463",
    "title": "四贤古风寿帅阃和安老人",
    "authorName": "彭止",
    "authorId": "2e89e4204ecb87cfd1457b72d1457b72",
    "dynasty": "宋",
    "content": [
      "煌煌王侯族，富贵甘如蜜。",
      "飘飘学仙侣，翅举自蓬荜。",
      "且如王子晋，玉笙吹已毕。",
      "白鹤忽来寻，乘虚气何逸。",
      "刘安振其后，飞腾闻举室。",
      "微如鸡犬类，云间讵相失。",
      "斯乃帝王孙，安在岩穴出。",
      "至今和安老，千载与相匹。",
      "沙土暨云阳，闻诸经所述。",
      "此地可长生，得之养形质。",
      "乃知朝市隐，胜彼山林日。",
      "和平能毓气，安静常抱一。",
      "号名岂虚假，是谓练形术。",
      "焉用采昌阳，宁须茹芝术。",
      "从今列仙传，当续更生笔。"
    ]
  },
  {
    "id": "2e89e4204edeee96d8aa9c87a22d04b4",
    "title": "鸡冠花",
    "authorName": "尤山",
    "authorId": "2e89e4204edeee96d1457b72d1457b72",
    "dynasty": "宋",
    "content": [
      "秋雨初晴后，鸡冠早放花。",
      "飞鸣欲何向，艳冶自堪夸。",
      "僻地裁红锦，遥天堕彩霞。",
      "金门多绛帻，分与野人家。"
    ]
  },
  {
    "id": "2e89e4204ee6e2680782615c6631368d",
    "title": "横山耸翠",
    "authorName": "柳叙",
    "authorId": "2e89e4204ee6e268310ce61c02e0bac9",
    "dynasty": "宋",
    "content": [
      "兰阴山跨浴溪南，瀔破峰颜三月三。",
      "松柏森森翻野籁，竹梧隐隐扑晴岚。",
      "高摩云汉千寻路，倒浸峰峦百尺潭。",
      "此外未知谁洞府，试春游骑必停骖。"
    ]
  },
  {
    "id": "2e89e4204ee6e7293c3075bb6d9fdbad",
    "title": "游济渎",
    "authorName": "李志全",
    "authorId": "2e89e4204ee6e729d1457b72d1457b72",
    "dynasty": "宋",
    "content": [
      "水底微茫见贝宫，灵源直与海相通。",
      "雪晴人立冰壶外，春暖鱼游玉鉴中。",
      "鹤反松林巢夜月，神归蓬岛驾天风。",
      "裴公亭上行吟处，佗日重来兴未穷。"
    ]
  },
  {
    "id": "2e89e4204eefe127dd5e74c9443acdc9",
    "title": "题招提院静照堂",
    "authorName": "闻人安寿",
    "authorId": "2e89e4204eefe127d1457b72d1457b72",
    "dynasty": "宋",
    "content": [
      "名蓝小隐惬高情，雅构堂深豁眼明。",
      "万虑平时身可外，一轩安处道初生。",
      "花萦宝砌当春盛，香满金炉入座清。",
      "复有高人乘兴至，为题佳句遍雕甍。"
    ]
  },
  {
    "id": "2e89e4204ef3dcab977a4c52a343d585",
    "title": "郊居写志",
    "authorName": "薛扬祖",
    "authorId": "2e89e4204ef3dcaba1d5018515d2c67f",
    "dynasty": "宋",
    "content": [
      "过庭闻曲礼，在野习王风。",
      "世乱思休否，儿愚藉发蒙。",
      "云霞海色里，烟火雨声中。",
      "所喜田间事，比邻自昔同。"
    ]
  },
  {
    "id": "2e89e4204ef3dcab6a276ea2f46cf7db",
    "title": "送表弟朱拙夫以县尉赴新安",
    "authorName": "薛扬祖",
    "authorId": "2e89e4204ef3dcaba1d5018515d2c67f",
    "dynasty": "宋",
    "content": [
      "散金结客不求偿，落落生平此热肠。",
      "七尺许君何慷慨，一朝用世果循良。",
      "满城山色侵官舍，遍地溪声度女墙。",
      "邑长若逢潘岳辈，肯教名独起河阳。"
    ]
  },
  {
    "id": "2e89e4204ef3dcab1482b8323c41f9a2",
    "title": "与张枢密话旧作",
    "authorName": "薛扬祖",
    "authorId": "2e89e4204ef3dcaba1d5018515d2c67f",
    "dynasty": "宋",
    "content": [
      "羸躯苦善病，日与药裹亲。",
      "藉彼参苓功，扶此忧患身。",
      "思君若饥渴，相怜同病人。",
      "余身本蒲柳，宁俟秋风晨。",
      "君诚松柏姿，何患不长春。",
      "容面一若丹，鬓发一若银。",
      "来日安可期，往事曷足陈。",
      "不能罄君罍，奚以浣我尘。",
      "吹笙将鼓瑟，惭余非嘉宾。"
    ]
  },
  {
    "id": "2e89e4204f08de815e22ef634722197e",
    "title": "献诗",
    "authorName": "马贤良",
    "authorId": "2e89e4204f08de81d1457b72d1457b72",
    "dynasty": "宋",
    "content": [
      "破敌将军晓入燕，满城和气接尧天。",
      "油然叆叇三千里，洗尽尘氛二百年。"
    ]
  },
  {
    "id": "2e89e4204f13e0b495981413e37201bf",
    "title": "被命出镇淮西至任",
    "authorName": "尤煜",
    "authorId": "2e89e4204f13e0b4160c88657810ccd4",
    "dynasty": "宋",
    "content": [
      "万籁无声意转豪，一挥出守敢云劳。",
      "臣心耿耿依三殿，予发垂垂有二毛。",
      "月黑星光悬帐幕，夜深霜气满弓刀。",
      "披衣秉烛终宵坐，待旦乘时演豹韬。"
    ]
  },
  {
    "id": "2e89e4204f13e0b404b6a21dbc0c0d96",
    "title": "西湖置酒短歌",
    "authorName": "尤煜",
    "authorId": "2e89e4204f13e0b4160c88657810ccd4",
    "dynasty": "宋",
    "content": [
      "春云薄，淡将落。我心良与然，浩荡杳无著。黄鸟枝头语太工，可能唤起东坡翁。",
      "眼前妙景供妙咏，钧天吹下乘长风。醉而复醒醒复醉，香山居士今安在。",
      "濡首狂歌无限情，一齐付与云山外。"
    ]
  },
  {
    "id": "2e89e4204f15595ca534c9f3b0221e53",
    "title": "临终诗",
    "authorName": "王道坚",
    "authorId": "2e89e4204f15595cd1457b72d1457b72",
    "dynasty": "宋",
    "content": [
      "无心曾出岫，倦翮早知还。",
      "为报长安使，休寻海上山。"
    ]
  },
  {
    "id": "2e89e4204f19b8e4db0cd032197df432",
    "title": "题胶山寺壁",
    "authorName": "元掔",
    "authorId": "2e89e4204f19b8e4d1457b72d1457b72",
    "dynasty": "宋",
    "content": [
      "岗头鹁鸠鸣，定欲唤晴雨。",
      "驱车指东山，山下寺亦古。",
      "道人双眼青，雪齿起柔语。",
      "松回万壑风，落絮趁轻舞。",
      "日薄咏归欤，扁舟在烟渚。"
    ]
  },
  {
    "id": "2e89e4204f2de9fcbb5c5f6f39b93717",
    "title": "题资福院平绿轩",
    "authorName": "莫柯",
    "authorId": "2e89e4204f2de9fcd1457b72d1457b72",
    "dynasty": "宋",
    "content": [
      "深林閟嘉趣，门径惬幽居。",
      "野色通荒阜，津梁动碧虚。",
      "日边山隐隐，烟外竹疏疏。",
      "徙倚怡双目，白云知故庐。"
    ]
  },
  {
    "id": "2e89e4204f2de9fcbb5c5f6fad4ce61e",
    "title": "题资福院平绿轩",
    "authorName": "莫柯",
    "authorId": "2e89e4204f2de9fcd1457b72d1457b72",
    "dynasty": "宋",
    "content": [
      "世累苦萦束，官闲得自便。",
      "未赓三隐句，聊叩二乘禅。",
      "壮志羞朋旧，长歌且圣贤。",
      "每因休沐地，思办买山钱。"
    ]
  },
  {
    "id": "2e89e4204f31b41426b448ff2cf5c708",
    "title": "题浯溪中兴颂二首",
    "authorName": "陈容",
    "authorId": "2e89e4204f31b414d1457b72d1457b72",
    "dynasty": "宋",
    "content": [
      "银旗金甲渡巴西，灵武城楼已万几。",
      "一札只闻元帅命，五笺合待使臣归。",
      "未闻请表更追表，且看黄衣换紫衣。",
      "天性非由人伪灭，何缘尚父结张妃。"
    ]
  },
  {
    "id": "2e89e4204f31b41426b448ff669c9eeb",
    "title": "题浯溪中兴颂二首",
    "authorName": "陈容",
    "authorId": "2e89e4204f31b414d1457b72d1457b72",
    "dynasty": "宋",
    "content": [
      "六等胜如诛独柳，二张纵活亦何颜。",
      "太师死后犹书法，水部刑章托颂间。",
      "最忆海青投乐器，绝怜甄济隐青山。",
      "中兴碑下奸臣惧，天道何尝不好还。"
    ]
  },
  {
    "id": "2e89e4204f31b414878f258b087b5e56",
    "title": "题灵丰庙壁",
    "authorName": "陈容",
    "authorId": "2e89e4204f31b414d1457b72d1457b72",
    "dynasty": "宋",
    "content": [
      "紫马仙人跨白犀，翻经台映钓鱼矶。",
      "千年老树风雷坼，独有红泉洗断碑。"
    ]
  },
  {
    "id": "2e89e4204f31b4141e80bcc3f26fd51c",
    "title": "为人赋横舟二首",
    "authorName": "陈容",
    "authorId": "2e89e4204f31b414d1457b72d1457b72",
    "dynasty": "宋",
    "content": [
      "古悲歌，泪如血，渡河无船气欲绝。",
      "古非歌，泪如泉，河激汤汤声彻天。",
      "峨舸大艑载琛贝，锦缆迷楼催管弦。",
      "人生苦乐不相等，风波血刃蛟流涎。",
      "神虺九首能三足，巨鳌触怒群帝迁。",
      "纵有扁舟竟何往，乘桴意在沧洲上。",
      "只缘辙朽无人知，入海居夷每惆怅。",
      "三间破屋名横舟，三呼不答江水流。",
      "一帆径渡溯天去，不系斜阳古渡头。"
    ]
  },
  {
    "id": "2e89e4204f31b4141e80bcc30ee76006",
    "title": "为人赋横舟二首",
    "authorName": "陈容",
    "authorId": "2e89e4204f31b414d1457b72d1457b72",
    "dynasty": "宋",
    "content": [
      "黄头子，捩柁听吾语。三老驾三翼，叠鼓峭帆看风色。",
      "一千水，归黄河，世无客星泛灵槎。恒河水，波斯匿王母将去，六十年间成坏故。",
      "性无生灭河水似，黄面瞿昙以筏谕。长淮水，一箭许，边城白骨多于土。",
      "年年调舟已成泥，寿蔡孤城付朝暮。岷江汉源天上来，一夕不保如风埃。",
      "重庆今为天下首，汉中不复言规恢。朽木为舟土为楫，白波如山水皆立。",
      "当时商家畚筑子，梦里撑船济川去。只今无梦岂无舟，水浅都非泊舟处。"
    ]
  },
  {
    "id": "2e89e4204f31b414cfa504b5f892e260",
    "title": "题云龙图",
    "authorName": "陈容",
    "authorId": "2e89e4204f31b414d1457b72d1457b72",
    "dynasty": "宋",
    "content": [
      "骑元气，游太空。普厥施，收成功。抉河汉，触华嵩。"
    ]
  },
  {
    "id": "2e89e4204f3b8749963ede534b2bc5de",
    "title": "临安自述",
    "authorName": "赵期",
    "authorId": "2e89e4204f3b874943dd49b44cc6af34",
    "dynasty": "宋",
    "content": [
      "尘生宫阙雾蒙蒙，万骑龙飞幸越中。",
      "在野三闾君不顾，乘轩卫鹤懿何功。",
      "虽知四海同文久，未合中原武备空。",
      "星落夜原妖气满，汉家麟阁待英雄。"
    ]
  },
  {
    "id": "2e89e4204f3b8749963ede53f8ff83fa",
    "title": "临安自述",
    "authorName": "赵期",
    "authorId": "2e89e4204f3b874943dd49b44cc6af34",
    "dynasty": "宋",
    "content": [
      "临安皓月色如圭，清景伤时一惨悽。",
      "未见山前归牧马，犹闻江上带征■。",
      "鲲为鱼队潜鳞困，鹤处鸡群病翅低。",
      "正是四郊多垒日，波涛早晚静鲸鲵。"
    ]
  },
  {
    "id": "2e89e4204f3b874941c8e8b5ad568e17",
    "title": "感时",
    "authorName": "赵期",
    "authorId": "2e89e4204f3b874943dd49b44cc6af34",
    "dynasty": "宋",
    "content": [
      "谁人共挽天河水，尽洗中原犬虏腥。",
      "角巾私第不复言，兵迨留守宗泽疏。"
    ]
  },
  {
    "id": "2e89e4204f3b87498bc7dfecfc496e8d",
    "title": "自述",
    "authorName": "赵期",
    "authorId": "2e89e4204f3b874943dd49b44cc6af34",
    "dynasty": "宋",
    "content": [
      "万木阴中一草庐，溪风山月弄清虚。",
      "主人静坐心无物，读尽人间未见书。"
    ]
  },
  {
    "id": "2e89e4204f3b87498bc7dfec3bb403d8",
    "title": "自述",
    "authorName": "赵期",
    "authorId": "2e89e4204f3b874943dd49b44cc6af34",
    "dynasty": "宋",
    "content": [
      "高山流水兴无穷，杖策携琴踏软红。",
      "莫怨子期呼不起，请君一曲奏南风。"
    ]
  },
  {
    "id": "2e89e4204f428c029a69abcd24566cfb",
    "title": "赠退斋同年贡举",
    "authorName": "吴语溪",
    "authorId": "2e89e4204f428c02d1457b72d1457b72",
    "dynasty": "宋",
    "content": [
      "看花携手鬓俱青，一转头来昨梦惊。",
      "四海同年今有几，相逢此日得无情。",
      "著书君已名千载，废学吾方悔半生。",
      "离合升沉何足计，相期进德是功名。"
    ]
  },
  {
    "id": "2e89e4204f4c12822d74104386a4fc22",
    "title": "游虎丘",
    "authorName": "赵知章",
    "authorId": "2e89e4204f4c1282d1457b72d1457b72",
    "dynasty": "宋",
    "content": [
      "神光在牛斗，空赋白云篇。",
      "地坼龙泓冷，天分锦石圆。",
      "悠悠蕉鹿梦，的的露牛禅。",
      "再见窗中雪，应知宿有缘。"
    ]
  },
  {
    "id": "2e89e4204f5620376a2e76f336262ad3",
    "title": "诗一首",
    "authorName": "张元",
    "authorId": "2e89e4204f562037754dda4b38ca8956",
    "dynasty": "宋",
    "content": [
      "夏竦何曾耸，韩琦未是奇。",
      "满川龙虎举，犹自说兵机。"
    ]
  },
  {
    "id": "2e89e4204f562037c4fccd8d58064716",
    "title": "雪",
    "authorName": "张元",
    "authorId": "2e89e4204f562037754dda4b38ca8956",
    "dynasty": "宋",
    "content": [
      "五丁仗剑决云霓，直取银河下帝畿。",
      "战死玉龙三十万，败鳞风卷满天飞。"
    ]
  },
  {
    "id": "2e89e4204f5e9f63242d21a9d43e2b55",
    "title": "赓梅山壁间韵",
    "authorName": "邓梦杰",
    "authorId": "2e89e4204f5e9f63d1457b72d1457b72",
    "dynasty": "宋",
    "content": [
      "愧我身名堕褐冠，无因安得到仙坛。",
      "子真虽隐名难隐，万古高风凛凛寒。"
    ]
  },
  {
    "id": "2e89e4204f853ea16a2e76f37f198b57",
    "title": "诗一首",
    "authorName": "张景",
    "authorId": "2e89e4204f853ea16602294b03e0704b",
    "dynasty": "宋",
    "content": [
      "我非东方儿，不是牛耕土。",
      "欲识我踪迹，一气万物母。"
    ]
  },
  {
    "id": "2e89e4204f853ea13ce4439df8ae79d8",
    "title": "题董真人",
    "authorName": "张景",
    "authorId": "2e89e4204f853ea16602294b03e0704b",
    "dynasty": "宋",
    "content": [
      "桃花谩说武陵源，误教刘郎不得仙。",
      "争似莲花峰下客，栽成红杏上青天。"
    ]
  },
  {
    "id": "2e89e4204f853ea18bcf6e5f6616e391",
    "title": "探梅",
    "authorName": "张景",
    "authorId": "2e89e4204f853ea16602294b03e0704b",
    "dynasty": "宋",
    "content": [
      "跨蹇度溪桥，处处寻春信。",
      "青枝摊蓓蕾，唤仆频频认。"
    ]
  },
  {
    "id": "2e89e4204f9561acfe97714c8e2e3c3f",
    "title": "万春洞",
    "authorName": "李宗道",
    "authorId": "2e89e4204f9561acd1457b72d1457b72",
    "dynasty": "宋",
    "content": [
      "何山凿出洞岩深，置屋悬崖映竹林。",
      "像设金园崇梵宇，壁间石室塑观音。",
      "接天远岫巍千古，跨涧飞虹映百寻。",
      "极目凭栏多少景，一回到此一寒心。"
    ]
  },
  {
    "id": "2e89e4204f998a13236d6b75129e419e",
    "title": "谢刘本玉先生惠簟",
    "authorName": "王学",
    "authorId": "2e89e4204f998a13d1457b72d1457b72",
    "dynasty": "宋",
    "content": [
      "南朝笛竹蕲为良，织成文簟琉璃黄。",
      "旧物正尔冷如铁，此君无奈寒如霜。",
      "山斋溽暑正六月，野人清梦迷三湘。",
      "卷舒随分且藏节，作诗为报刘中央。"
    ]
  },
  {
    "id": "2e89e4204f9b9f6cbc603d5154145625",
    "title": "茶园",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "岭根闻犬吠，上到野人家。",
      "山晚月有色，天寒梅未花。",
      "蔬园依水石，茅屋带烟霞。",
      "何物堪留客，烹茶成雪芽。"
    ]
  },
  {
    "id": "2e89e4204f9b9f6ce580706ccc553acb",
    "title": "游罗浮",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "远看空碧混崔嵬，近见重重翠作堆。",
      "古木阴中藏洞府，乱云深处出楼台。",
      "文禽耀日来相唤，羽客乘风去不回。",
      "惟有东坡旧游迹，屐痕犹自遍苍苔。"
    ]
  },
  {
    "id": "2e89e4204f9b9f6c04551cb9063f0116",
    "title": "天汉桥",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "谁人挽落天河水，飞向寒崖无古今。",
      "寄语山灵好呵护，书儒从此得知音。"
    ]
  },
  {
    "id": "2e89e4204f9b9f6c31e67cfb91269852",
    "title": "卓锡泉",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "风月衿怀歉古人，萧然天地一闲身。",
      "夜来偶读唐庚记，贯石通泉在一真。"
    ]
  },
  {
    "id": "2e89e4204f9b9f6ca213ef4ff5d74a1f",
    "title": "慈济庵二首",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "笑指星坛近斗傍，七松上映七星光。",
      "黄龙洞口胡麻饭，不是神仙不得尝。"
    ]
  },
  {
    "id": "2e89e4204f9b9f6ca213ef4f26deb1ab",
    "title": "慈济庵二首",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "归自星坛日未斜，草庵留住一杯茶。",
      "道人自点花如雪，云是新收白露芽。"
    ]
  },
  {
    "id": "2e89e4204f9b9f6cf79bcb487aa7dda7",
    "title": "中阁禅院",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "初来罗浮山，万变骇林壑。",
      "更作招提游，佳处在中阁。",
      "忽然天地间，一纵千里目。",
      "未论云顶上，此景占仍独。",
      "近闻泉涓涓，青眺山簇簇。",
      "檐压乔松低，槛有馀霞落。",
      "长风东南来，皓月襟袖薄。",
      "境静僧幽闲，意远味淡泊。",
      "抱琴归去来，禅榻寄一宿。",
      "白云依古山，青霄起孤鹤。"
    ]
  },
  {
    "id": "2e89e4204f9b9f6c31e67cfb73460993",
    "title": "卓锡泉",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "寻仙得招提，借我此歇脚。",
      "瓜枣未暇求，杯水得甘酌。",
      "境空风泉高，夜永云卧薄。",
      "明当约麻姑，石桥骑白鹤。"
    ]
  },
  {
    "id": "2e89e4204f9b9f6ce7e463b47a92cae3",
    "title": "又题卓锡泉",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "吾师知地脉，杖锡此间卓。",
      "分占神仙囿，敲出清泠玉。",
      "锡飞已乘龙，泉洁可饮鹤。",
      "林下几寒暑，池中不盈涸。",
      "木石常借润，瓶罂随量足。",
      "池无汲绠线，逗引走修竹。",
      "渴心生尘埃，对此惬所欲。",
      "洗耳听松音，漱齿汲山绿。",
      "更携一壶归，为浣众生浊。",
      "遥愧山中人，四时自斟酌。"
    ]
  },
  {
    "id": "2e89e4204f9b9f6cacdfef9976f2e1c1",
    "title": "罗浮",
    "authorName": "留元崇",
    "authorId": "2e89e4204f9b9f6cd1457b72d1457b72",
    "dynasty": "宋",
    "content": [
      "神仙神山罗与浮，二山东来几千秋。",
      "蓬莱夜半失左股，龙惊虎啖玉女愁。",
      "至今两山翠欲滴，却与蓬莱比山色。",
      "黄金作桥通九霄，水晶为帘挂千尺。",
      "神仙旧说何渺茫，神仙窟宅今何望。",
      "仙翁在山泉水香，仙翁飞去松风长。",
      "我将浣手扣玉户，乞杯长生九霞觞。"
    ]
  },
  {
    "id": "2e89e4204fb89d50c9f151522442ef21",
    "title": "题真源宫",
    "authorName": "方千里",
    "authorId": "2e89e4204fb89d50d1457b72d1457b72",
    "dynasty": "宋",
    "content": [
      "万岁丹霞府，千函蕊笈书。",
      "时时瞻绛节，往往下云车。",
      "近与刚风接，高连上帝居。",
      "登前望南岳，清跸彻空虚。"
    ]
  },
  {
    "id": "2e89e4204fd1991c48af2643e4cd5538",
    "title": "云岩",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "造化雕镌巧，真成一洞天。",
      "曾将修蟒逐，却许蛰龙眠。",
      "石现金刚足，泉流仙客田。",
      "炷香吾道者，色体尚依然。"
    ]
  },
  {
    "id": "2e89e4204fd1991c7d2498b5aeb68128",
    "title": "章岩",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "杰石何空洞，中藏一寺幽。",
      "不须补天漏，时觉有云浮。",
      "蟾吐半轮月，鲸吞万斛舟。",
      "兹岩本同姓，欲去且迟留。"
    ]
  },
  {
    "id": "2e89e4204fd1991c8d1577757cd50795",
    "title": "西湖观梅三首",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "梅在西湖上，精神别一般。",
      "喜供诗客赏，怕与俗人看。",
      "映水林文瘦，依山范叔寒。",
      "生平逢此友，更觉酒肠宽。"
    ]
  },
  {
    "id": "2e89e4204fd1991c8d157775fb7ff036",
    "title": "西湖观梅三首",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "不费东君力，常先草木荣。",
      "魏徵元妩媚，夷甫太鲜明。",
      "有色谁同洁，无香可比清。",
      "飘零惟不恶，羌笛任渠横。"
    ]
  },
  {
    "id": "2e89e4204fd1991c8d157775c703ddb4",
    "title": "西湖观梅三首",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "腊寒彻骨越精神，吐尽清香不待春。",
      "华屋芳筵犹恶俗，竹篱茅舍只安贫。",
      "湖烟笼处难藏艳，窗月飞来为写真。",
      "自得孤山题品后，至今偏解恼诗人。"
    ]
  },
  {
    "id": "2e89e4204fd1991c9c289cb0629d7773",
    "title": "净惠院",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "净惠荒凉寺，平林浅阜闲。",
      "殿存碧支佛，门对赭亭山。",
      "绕屋竹阴翠，沿阶苔晕斑。",
      "雨中来托宿，却羡白鸥闲。"
    ]
  },
  {
    "id": "2e89e4204fd1991c83c3ed5cfd49821c",
    "title": "祖教寺",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "出郭寻芳作野行，岩高墅旷水流声。",
      "草亭日午鹦啼巧，竹院更深月色明。",
      "宝殿鳞鳞章佛界，珠帘卷卷向山清。",
      "悠然一榻浑无梦，时有溪声枕外生。"
    ]
  },
  {
    "id": "2e89e4204fd1991c83c3ed5ce9491cb9",
    "title": "祖教寺",
    "authorName": "章谦亨",
    "authorId": "2e89e4204fd1991cd1457b72d1457b72",
    "dynasty": "宋",
    "content": [
      "飞鸟遗音入翠林，转教柳外和莺吟。",
      "岩留云雨过朝暮，寺枕溪流亘古今。",
      "客过端阳欣采艾，僧嫌破衲懒缝针。",
      "杯中蒲酒休辞醉，目断青山有远心。"
    ]
  },
  {
    "id": "2e89e4204fd1a2e6f9da32f136e74a29",
    "title": "辞灵康庙留题",
    "authorName": "刘坦之",
    "authorId": "2e89e4204fd1a2e6d1457b72d1457b72",
    "dynasty": "宋",
    "content": [
      "木落天高庙妥灵，去来潮汐绕山青。",
      "年登民俗饶怡乐，海近蛟虬入杳冥。",
      "万里一身头既白，清樽三奠德惟馨。",
      "出门更合烧沈炷，青草连云接洞庭。"
    ]
  },
  {
    "id": "2e89e4204fd499aeb25a2bee3a2c9dd6",
    "title": "古楠歌用严郑公韵",
    "authorName": "赵善期",
    "authorId": "2e89e4204fd499aed1457b72d1457b72",
    "dynasty": "宋",
    "content": [
      "秀挹奇峰佳客对，凌空下视孤鸿背。",
      "夜□云□起山根，老蛟飞出崖裂痕。",
      "高高不放行云度，鸟语去来分晓暮。",
      "直疑种是万年枝，定应叶渍三危露。",
      "班输腰斧频□头，婆娑岩壑□□愁。",
      "□看世事了如梦，静听江声知几秋。",
      "巴南刺史儒林文，怜汝抱材开鉴赏。",
      "赓载长谣□更清，琼钩珠佩相联响。"
    ]
  },
  {
    "id": "2e89e4204fd6e969df774077fc6e9093",
    "title": "灵岩行",
    "authorName": "杜钦况",
    "authorId": "2e89e4204fd6e969d1457b72d1457b72",
    "dynasty": "宋",
    "content": [
      "山回路疑绝，林深秘岩扃。",
      "凿翠出金碧，开轩列云屏。",
      "希有昔成道，久矣斯岩灵。",
      "法定卧苍壁，白日穿空明。",
      "令威指泉窦，一凿秋寒澄。",
      "定水供万众，不缩亦不盈。",
      "如公禅宗秀，于世本无营。",
      "聊为出山云，乘风无纵横。",
      "坐令多宝藏，百神转雷霆。",
      "夜月啸雕虎，玉匣开晶荧。",
      "笑指八解池，外流中不倾。",
      "何必空山雷，始悟物我情。"
    ]
  },
  {
    "id": "2e89e4204fd7a2c16c190540d2598871",
    "title": "题惠山泉",
    "authorName": "杨旻",
    "authorId": "2e89e4204fd7a2c1d1457b72d1457b72",
    "dynasty": "宋",
    "content": [
      "世治山藏锡，山灵地溢泉。",
      "石饴寒不减，水液暑常蠲。",
      "荐茗能全味，援琴欲绝弦。",
      "谁言到池尽，馀响更潺湲。"
    ]
  },
  {
    "id": "2e89e4204ff230a5d798a4682aa671d5",
    "title": "留题授上人曲肱斋",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "莫笑此斋小，曲肱聊度年。",
      "玉楼容十二，世界纳三千。",
      "亦可罗尊俎，何妨散简编。",
      "戏余留岁月，墙远不能前。"
    ]
  },
  {
    "id": "2e89e4204ff230a50a6112b5f80675c8",
    "title": "题隐真宫",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "福地流传号隐真，麻姑曾款蔡翁门。",
      "臼舂云子自堪饱，井溢丹泉便可吞。",
      "山露五峰疑指爪，溪盘百叠想裙痕。",
      "我来既蹑灵踪后，知是仙家第几孙。"
    ]
  },
  {
    "id": "2e89e4204ff230a59e56d6fa4f05312f",
    "title": "题张子正观察溪风亭",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "雅致园林景特奇，彩亭斜跨水沦漪。",
      "影摇碎日浮霜簟，声触危栏倚钓丝。",
      "岸帻不妨横醉榻，萦眉时复度新词。",
      "溪山风月年年好，长与高人啸咏期。"
    ]
  },
  {
    "id": "2e89e4204ff230a59e56d6fa5e004afb",
    "title": "题张子正观察溪风亭",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "西山蚤擅三明誉，东浙真成九老游。",
      "水阁风亭忘岁月，岩花涧草度春秋。",
      "季鹰自足莼鲈兴，平子宁甘都邑留。",
      "圯上一编今在否，向来专为赤松谋。"
    ]
  },
  {
    "id": "2e89e4204ff230a59e56d6faf3c06281",
    "title": "题张子正观察溪风亭",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "忆昨从游鄞水边，星霜荏苒几经年。",
      "里居梁宋正连接，侨寓海山相后先。",
      "别墅岂堪陪谢傅，后堂那复醉彭宣。",
      "自惭憔悴成疏懒，浪许赓吟池上篇。"
    ]
  },
  {
    "id": "2e89e4204ff230a5a285e0e1ef740c63",
    "title": "题洪景伯分绣阁",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "杰阁横空爽气收，一时胜概压岩幽。",
      "要将绣岭匿峰色，分入霞城栖月楼。",
      "雌霓挂檐供彩笔，雄风拂面快金瓯。",
      "才华便合冲霄去，应为看云却少留。"
    ]
  },
  {
    "id": "2e89e4204ff230a507cca434bc90afa8",
    "title": "赠幽谷老人",
    "authorName": "蔡向",
    "authorId": "2e89e4204ff230a5d1457b72d1457b72",
    "dynasty": "宋",
    "content": [
      "芒鞋踏破两淮尘，梦断邯郸迹未陈。",
      "唳鹤啼猿犹有恨，岩花涧草总相亲。",
      "三生顿悟旧缘在，一笑还惊熟处新。",
      "瓶钵剩添风月满，与君同是再来人。"
    ]
  },
  {
    "id": "2e89e4204ff722fcc84672dc6c48556e",
    "title": "投秦丞相",
    "authorName": "绍兴选人",
    "authorId": "2e89e4204ff722fcd1457b72d1457b72",
    "dynasty": "宋",
    "content": [
      "多少儒生新及第，高烧银烛照蛾眉。",
      "格天阁上三更雨，犹诵车攻复古诗。"
    ]
  },
  {
    "id": "2e89e42050103631a4d20ce7ffd581eb",
    "title": "西园辨兰亭和韵",
    "authorName": "李之纯",
    "authorId": "2e89e42050103631d1457b72d1457b72",
    "dynasty": "宋",
    "content": [
      "绿叶纤长间紫茎，蜀人未始以兰名。",
      "有时只怪香盈室，此日方传誉满城。",
      "恩意和风扬馥郁，光荣灏露滴清英。",
      "庭阶若不逢精鉴，何异深林静处生。"
    ]
  },
  {
    "id": "2e89e42050103631e8b782a8cebcceba",
    "title": "真味堂",
    "authorName": "李之纯",
    "authorId": "2e89e42050103631d1457b72d1457b72",
    "dynasty": "宋",
    "content": [
      "问渠真味若为言，不著盐梅也自全。",
      "鼋鼎大夫徒染指，曲车公子谩流涎。",
      "胸中已有五千卷，徽外更听三两弦。",
      "此老清馋何所嗜，宦途嚼蜡已多年。"
    ]
  },
  {
    "id": "2e89e42050103631686ebed7cf318fa2",
    "title": "驾幸太学",
    "authorName": "李之纯",
    "authorId": "2e89e42050103631d1457b72d1457b72",
    "dynasty": "宋",
    "content": [
      "羽卫金舆焕彩章，天街端去入虞庠。",
      "严师致奠初加拜，延讲终篇不计行。",
      "万乘屈尊先郡国，诸生赐坐亚侯王。",
      "辅臣归美荣歌咏，首发清风政事堂。"
    ]
  },
  {
    "id": "2e89e4205010363168af7e9cdffcd554",
    "title": "雪后",
    "authorName": "李之纯",
    "authorId": "2e89e42050103631d1457b72d1457b72",
    "dynasty": "宋",
    "content": [
      "玉环晕月蟠长虹，飞沙卷土号阴风。黄云幂幂翳晴空，屋头唧唧鸣寒虫。",
      "天符夜下扶桑宫，玄冥震怒鞭鱼龙。鱼龙飞出沧海底，咄嗟如律愁神公。",
      "急𣂏北斗卷云汉，凌澌卷入天瓢中。椎璋碎六华，剪出寒珑璁。",
      "翩翩作穗大如手，千奇万巧难形容。恍如堕我银沙界，清光皓夜寒朣胧。",
      "肝肠作祟耿无寐，试把往事闲追穷。男儿生须衔枚卷甲臂雕兮，径投虎穴策奇功。",
      "不然羊羔酒帐玻璃钟，侍儿醉脸潮春红。谁能蹇驴驼著灞陵东，骨相酸寒愁煞侬。",
      "屏山正吐黄齑气，笑倒坐间亡是公。"
    ]
  },
  {
    "id": "2e89e4205017022171de7b7fe5856e3f",
    "title": "李伯纪丞相挽诗",
    "authorName": "贺允中",
    "authorId": "2e89e420501702218b4066552f29b6e3",
    "dynasty": "宋",
    "content": [
      "已矣经邦业，茫然造物心。",
      "人生固有定，天意颇难谌。",
      "此日嗟亡鉴，当年用作霖。",
      "吾皇方愿治，十事想遗箴。"
    ]
  },
  {
    "id": "2e89e42050170221170d9ae75ff369fb",
    "title": "题石桥",
    "authorName": "贺允中",
    "authorId": "2e89e420501702218b4066552f29b6e3",
    "dynasty": "宋",
    "content": [
      "敢祈方广现危梁，千古灯燃共此光。",
      "聊试茶花便归去，杖头挑得晚风凉。"
    ]
  },
  {
    "id": "2e89e420501e2b36794f1c0710e7e9f2",
    "title": "砀山怀古",
    "authorName": "陈刚",
    "authorId": "2e89e420501e2b36d1457b72d1457b72",
    "dynasty": "宋",
    "content": [
      "山名芒砀势穹崇，汉祖严祠翠霭中。",
      "紫气应时腾碧落，素灵何处泣秋风。",
      "狐鸣陈涉孤坟坏，金尽梁王石室空。",
      "毕竟乾坤归有道，漫夸扛鼎力英雄。"
    ]
  },
  {
    "id": "2e89e420501ea20cd8f8bdfa7b9c299d",
    "title": "跋刘敏叔画杨诚斋先生探梅图二首",
    "authorName": "李大来",
    "authorId": "2e89e420501ea20cd1457b72d1457b72",
    "dynasty": "宋",
    "content": [
      "寿骨劲如霜后雪，诗脾写出月中梅。",
      "如今不爱好官职，得及翁年也乐哉。"
    ]
  },
  {
    "id": "2e89e420501ea20cd8f8bdfa4fde2995",
    "title": "跋刘敏叔画杨诚斋先生探梅图二首",
    "authorName": "李大来",
    "authorId": "2e89e420501ea20cd1457b72d1457b72",
    "dynasty": "宋",
    "content": [
      "梅发江村觅句天，先生策杖到花前。",
      "款门有客真能事，为幻精神若个边。"
    ]
  },
  {
    "id": "2e89e4205021c1965c9b7e3fcf2c5009",
    "title": "五峰岩",
    "authorName": "傅伯成",
    "authorId": "2e89e4205021c196208e43f03210ddbe",
    "dynasty": "宋",
    "content": [
      "山中亦何有，烟云扶层梯。",
      "叠石抚空罅，洞水涵清漪。"
    ]
  },
  {
    "id": "2e89e4205021c1960f25cc4102084f2c",
    "title": "素馨花",
    "authorName": "傅伯成",
    "authorId": "2e89e4205021c196208e43f03210ddbe",
    "dynasty": "宋",
    "content": [
      "昔日云鬟锁翠屏，只今烟冢伴荒城。",
      "香魂断续无人问，空有幽花独擅名。"
    ]
  },
  {
    "id": "2e89e4205021c196850b3a3886327302",
    "title": "送留正知赣州",
    "authorName": "傅伯成",
    "authorId": "2e89e4205021c196208e43f03210ddbe",
    "dynasty": "宋",
    "content": [
      "尚书镇章江，慈母怀婴儿。",
      "去年甫去郡，未觉棠阴移。",
      "如何失调驭，众目惊睽睽。",
      "诏书念前绩，趣起持州麾。",
      "重临亦云宠，去后良多思。"
    ]
  },
  {
    "id": "2e89e4205027c8c658405fc312b81e32",
    "title": "查公山",
    "authorName": "查元方",
    "authorId": "2e89e4205027c8c6d1457b72d1457b72",
    "dynasty": "宋",
    "content": [
      "大道贵知止，昔贤称二疏。",
      "今来我季方，退身兹有馀。",
      "潇洒去桎梏，放荡狎樵渔。",
      "疏泉离远窦，凿石构层庐。",
      "溪禽拂窗牖，山花满庭除。",
      "寒藤系舴艋，碧潭澄素舒。",
      "睹兹尘𡏖外，始见仁智居。",
      "痛哉方散适，溘然归丘墟。",
      "恨不同老彭，其乐永只且。",
      "自古千禄辈，知进不知退。",
      "立事名虽扬，全身理何昧。",
      "茂先赋鹪鹩，体物知显晦。",
      "一旦祸自速，临刑无以对。",
      "李斯恋富贵，下包周身智。",
      "及忆东门犬，已弃咸阳市。",
      "平子著归田，渊明舍彭泽。",
      "后来区区人，谁复挂书册。",
      "我喜从今云，吾宗有逋客。",
      "山号查公山，嵽嵲云汉间。",
      "山下查公冢，溪声长潺潺。",
      "高台好怅望，绝磴堪跻攀。",
      "他年谢簪绂，永此继闲闲。"
    ]
  },
  {
    "id": "2e89e420502f7438b8c07925652acf1c",
    "title": "江郎山",
    "authorName": "周云叟",
    "authorId": "2e89e420502f7438d1457b72d1457b72",
    "dynasty": "宋",
    "content": [
      "巨灵一夜擘山开，三石推从天外来。",
      "仙客斫开修月路，化工筑作挽河台。"
    ]
  },
  {
    "id": "2e89e420503267d5348ee16b4ecade31",
    "title": "水心新居",
    "authorName": "赵汝铎",
    "authorId": "2e89e420503267d5d1457b72d1457b72",
    "dynasty": "宋",
    "content": [
      "开扉待嘉客，沽酒解闲愁。",
      "半夜秋霖歇，满塘寒水流。",
      "风声生叶底，月色在沙头。",
      "忆著鲈鱼美，松江有旧游。"
    ]
  },
  {
    "id": "2e89e420503587dd2c5e5b0cf7a20c6d",
    "title": "春日田园杂兴",
    "authorName": "许元发",
    "authorId": "2e89e420503587ddd1457b72d1457b72",
    "dynasty": "宋",
    "content": [
      "片云岂是出山时，曾被东风误一吹。",
      "归意不烦啼鴂劝，闲情只许落花知。",
      "桑麻穷巷扉常掩，烟火空林黍自炊。",
      "栗里辋川非谬计，晴窗仔细味渠诗。"
    ]
  },
  {
    "id": "2e89e4205038f5eee89a42f528978e27",
    "title": "题蜕龙洞",
    "authorName": "徐评",
    "authorId": "2e89e4205038f5eed1457b72d1457b72",
    "dynasty": "宋",
    "content": [
      "荟蔚苍岩下，灵踪此暂蟠。",
      "云雷一夜起，风雨满山寒。",
      "骨腐苔方绿，涎馀石未干。",
      "试凭图画去，聊羡叶公看。"
    ]
  },
  {
    "id": "2e89e4205038f5ee08ad9f552215ef8f",
    "title": "宁国院",
    "authorName": "徐评",
    "authorId": "2e89e4205038f5eed1457b72d1457b72",
    "dynasty": "宋",
    "content": [
      "岑寂千山曲，萦纡一径微。",
      "楼台青嶂合，窗户乱云飞。",
      "野色侵僧衲，池光射客衣。",
      "偶来修吏隐，到此益忘机。"
    ]
  },
  {
    "id": "2e89e4205038f5ee5583fcb8a8668a81",
    "title": "题白莲堂",
    "authorName": "徐评",
    "authorId": "2e89e4205038f5eed1457b72d1457b72",
    "dynasty": "宋",
    "content": [
      "一法圆融万法该，白莲香社应时开。",
      "渊明不解同方便，何事攒眉不肯来。"
    ]
  },
  {
    "id": "2e89e420504aba1009877f5b659f958f",
    "title": "游武夷作",
    "authorName": "陈韡",
    "authorId": "2e89e420504aba106eb6e75f01d9cffc",
    "dynasty": "宋",
    "content": [
      "阆风元不隔扃扉，桑柘松筠匼匝围。",
      "溪贯一原藏曲折，山罗万象欲腾飞。",
      "仙坛起雾成丹灶，玉女披霞作彩衣。",
      "寂寂幔亭天籁息，笙箫疑向夜深归。"
    ]
  },
  {
    "id": "2e89e420504aba1009877f5b87f64390",
    "title": "游武夷作",
    "authorName": "陈韡",
    "authorId": "2e89e420504aba106eb6e75f01d9cffc",
    "dynasty": "宋",
    "content": [
      "来为群元扣右扉，香生琼宇碧油围。",
      "前驺所过风俱静，幽鸟不惊云与飞。",
      "清啸一山旋暮角，和蒸九曲未秋衣。",
      "胜游英概真奇遇，卷入豪端放棹归。"
    ]
  },
  {
    "id": "2e89e420504aba10a465442e2b5c76b2",
    "title": "武夷筑精舍",
    "authorName": "陈韡",
    "authorId": "2e89e420504aba106eb6e75f01d9cffc",
    "dynasty": "宋",
    "content": [
      "浮世何尝有定居，惬情便可著茅庐。",
      "久知名利为缰锁，爱此溪山似画图。",
      "种菊疏篱慕陶令，栽梅浅水学林逋。",
      "只须此地延风月，休问君王乞鉴湖。"
    ]
  },
  {
    "id": "2e89e420504aba106401369e792c50f5",
    "title": "初夏郊行",
    "authorName": "陈韡",
    "authorId": "2e89e420504aba106eb6e75f01d9cffc",
    "dynasty": "宋",
    "content": [
      "羽檄暂稀槐昼永，出郊远眺得神清。",
      "田间野水纵横注，林外娇莺自在鸣。",
      "为羡僧闲逢寺饮，要知民乐绕村行。",
      "逢迎尚有山花在，见识闻香不识名。"
    ]
  },
  {
    "id": "2e89e4205054b27fd59e5811db3b210a",
    "title": "偈",
    "authorName": "都贶",
    "authorId": "2e89e4205054b27fd1457b72d1457b72",
    "dynasty": "宋",
    "content": [
      "不可思议，是大火聚。",
      "便恁么去，不离当处。"
    ]
  },
  {
    "id": "2e89e420f15a5d9e1c1561f8d059c358",
    "title": "春日登楼怀归",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "高楼聊引望，杳杳一川平。",
      "野水无人渡，孤舟尽日横。",
      "荒村生断霭，古寺语流莺。",
      "旧业遥清渭，沉思忽自惊。"
    ]
  },
  {
    "id": "2e89e420f15a5d9ef4208371d862e895",
    "title": "应制赏花",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "上苑经春雨，宸游属盛时。",
      "花光笼宝槛，柳色暗龙池。",
      "潋滟雕觞满，融和暖日迟。",
      "共歌成至乐，千载播声诗。"
    ]
  },
  {
    "id": "2e89e420f15a5d9eb6422c7cfc9a1986",
    "title": "应制太清楼观书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "仙禁开书府，神毫纪格言。",
      "简编包舜禹，围范总乾坤。",
      "稽古崇邦教，斯文辟圣门。",
      "从游观奥秘，何以报宸恩。"
    ]
  },
  {
    "id": "2e89e420f15a5d9e40b58a8e579dc252",
    "title": "应制赏花钓鱼",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "龙禁含佳气，銮舆下建章。",
      "碧波微荡漾，红萼竟芬芳。",
      "玉斝春醪满，金波昼漏长。",
      "逢时空窃抃，万宇正欢康。"
    ]
  },
  {
    "id": "2e89e420f15a5d9e0de19a20c8af5972",
    "title": "琼林苑应制",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "凤跸出重城，宸游顺物情。",
      "槛花红蕊盛，苑树绿阴成。",
      "雨过池塘静，风来殿阁清。",
      "乐和尧酒满，千载乐升平。"
    ]
  },
  {
    "id": "2e89e420f15a5d9e8b99b0435c09bbdf",
    "title": "秋兴呈裴李二同年",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋兴逐凉吹，飒然驱烦襟。",
      "人悲故乡远，叶落空山深。",
      "楚俗伤去恨，秦城稀来音。",
      "何当返烟渭，自乐于园林。"
    ]
  },
  {
    "id": "2e89e420f15a5d9e8b99b0432d45ed2f",
    "title": "秋兴呈裴李二同年",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "岁晚乱山外，野望谁能同。",
      "寒沙明夕照，败叶惊西风。",
      "孤烟暝汀树，霜气高秋空。",
      "徘徊念前事，旅恨良难穷。"
    ]
  },
  {
    "id": "2e89e420f15a5d9e212eb1acdc84dba2",
    "title": "秋思",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋气动天地，恍然情未穷。",
      "故园应坠叶，昨夜又西风。",
      "白草侵危堞，寒涛接远空。",
      "支颐当此景，无语夕阳中。"
    ]
  },
  {
    "id": "2e89e420f15a5d9e59f6c04cae256095",
    "title": "再归秦川",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "阮路何方尽，西归兴未劳。",
      "河流经陕狭，山色入秦高。",
      "返照明秋垒，孤村接暮涛。",
      "还如丁令至，故里满蓬蒿。"
    ]
  },
  {
    "id": "2e89e420f15a5d9e12a1895cf5b9a38a",
    "title": "秋夜独书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "西风惊万木，危坐思悠哉。",
      "故国经年别，秋鸿半夜来。",
      "人应多弃善，天岂不怜才。",
      "休学严夫子，荒凉老钓台。"
    ]
  },
  {
    "id": "2e89e420f15a5d9ea0c7821bf43b2558",
    "title": "重阳登高偶作",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "务闲留上客，佳节值重阳。",
      "旨酒浮仙菊，清歌绕画梁。",
      "高城明落日，疏树觉微霜。",
      "且尽登临兴，馀欢尚未忘。"
    ]
  },
  {
    "id": "2e89e420f15a5d9eb50c37d5bcf89a49",
    "title": "塞上",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "春风千里动，榆塞雪方休。",
      "晚角数声起，交河冰未流。",
      "征人临迥碛，归雁别沧洲。",
      "我欲思投笔，期封定远侯。"
    ]
  },
  {
    "id": "2e89e420f15a5d9eeefcb9aa3b0d473f",
    "title": "寓居有怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "疏林频落叶，孤僻继离骚。",
      "独坐闻鸿远，闲吟见月高。",
      "梦回更自永，思苦夜何劳。",
      "寂寂西郊内，披衣听海涛。"
    ]
  },
  {
    "id": "2e89e420f15a5d9e54900ee2922bbb5d",
    "title": "秋日原上",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "萧萧古原上，景物感离肠。",
      "远峤收残雨，寒林带夕阳。",
      "溪声迷竹韵，野色混秋光。",
      "吟罢还西望，平沙起雁行。"
    ]
  },
  {
    "id": "2e89e420f15a5d9e94f30d21f5c81f3e",
    "title": "江上晚望怀所知",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "迟迟迷远信，闲立大江隅。",
      "游子在何处，秋风吹五湖。",
      "潮回沙鸟聚，岸阔钓船孤。",
      "归去还堪叹，田园半已芜。"
    ]
  },
  {
    "id": "2e89e420f15a5d9e7fe6ecd64d7cfb30",
    "title": "秦中感怀寄江外",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "念子隔江海，浩然时已秋。",
      "蝉鸣关外树，人在水边楼。",
      "发白犹搜句，时清尚旅游。",
      "遥思当永夜，不寐向孤舟。"
    ]
  },
  {
    "id": "2e89e420f15a5d9edfe9d05c83cebe7e",
    "title": "水村即事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "虚斋临远水，吟钓度朝晡。",
      "苇岸秋声合，莎亭鹤影孤。",
      "片云藏叠巘，野烧起寒芜。",
      "独步时吟望，离人隔五湖。"
    ]
  },
  {
    "id": "2e89e420f15a5d9ef12014c64c85c58c",
    "title": "暮秋感兴",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "苒苒前期远，穷途一可伤。",
      "有时闻落叶，不语立残阳。",
      "塞草秋先白，溪沙晚更光。",
      "那堪望天末，燕雁又成行。"
    ]
  },
  {
    "id": "2e89e420f15a5d9e5ffcc0553c8e0ee6",
    "title": "秋夜感兴寄吴顺之",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "耿耿不成寐，楚乡经暮秋。",
      "故人遥海峤，寒月满江楼。",
      "闭户生苍藓，安闲到白头。",
      "如何太平日，独不出汀洲。"
    ]
  },
  {
    "id": "2e89e420f15a5d9e0224114b127e54ba",
    "title": "夜坐有怀寄张士逊",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "清秋吟更僻，况复古亭间。",
      "少梦虫声碎，无风树影闲。",
      "月华澄曲沼，霜气满空山。",
      "不见张夫子，谁人共往还。"
    ]
  },
  {
    "id": "2e89e420f15a5d9eadbfeefbc8087774",
    "title": "送人下第归吴",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "莺老计还失，负书归故乡。",
      "杏园无近路，泽国有高堂。",
      "白鸟迷幽浦，寒猿叫夕阳。",
      "离怀休堕泪，春草正茫茫。"
    ]
  },
  {
    "id": "2e89e420f15a5d9e0bfb48b0cb4c3c55",
    "title": "雨中书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "一雨起前浦，霏微向暮秋。",
      "谁方眠钓艇，我独在江楼。",
      "山晦峰峦隐，烟凝岛屿幽。",
      "何当见晴旭，一得泛回舟。"
    ]
  },
  {
    "id": "2e89e420f15a5d9e6ce1d3e4d064f027",
    "title": "夜怀寄友生",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "遥夜独无趣，恍然思故交。",
      "泉声飞石壁，星影动林梢。",
      "志壮难低俗，情闲任献嘲。",
      "秋山虽入望，犹不似衡茅。"
    ]
  },
  {
    "id": "2e89e420f15a5d9e3e5dffd4922a8c14",
    "title": "宿江西寺",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "独宿西林夜，凝然静拥袍。",
      "巫云秋暝峡，楚月冷生涛。",
      "莎败蛩犹噪，乡遥梦亦劳。",
      "霜风开落叶，还欲续离骚。"
    ]
  },
  {
    "id": "2e89e420f15a5d9e89f625b106f525c5",
    "title": "月夜怀故人",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "清夜月初满，藓庭吟更幽。",
      "梧桐疏影老，蟋蟀乱声秋。",
      "旧国情何极，空江思欲流。",
      "故人今底处，危坐独凝愁。"
    ]
  },
  {
    "id": "2e89e420505683685385fcfb6539c926",
    "title": "雨夜书事",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "离人听积雨，滴滴动乡心。",
      "故国程犹远，重门夜正深。",
      "气昏蒙烬烛，巢冷语栖禽。",
      "遥想江南岸，馀花委故林。"
    ]
  },
  {
    "id": "2e89e420f15a5d9eb369f46c467b6a3d",
    "title": "秋夜怀洛下一上人",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "游宦忘机久，心源亦自澄。",
      "夜听吴苑雨，秋忆洛城僧。",
      "木叶惊栖鸟，寒窗暗静灯。",
      "何时过竹院，一得问三乘。"
    ]
  },
  {
    "id": "2e89e420f15a5d9ef3a6d04475f42d70",
    "title": "秋日怀友生",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "寂寂感离群，前期何足云。",
      "人从秦岭别，蝉向楚江闻。",
      "村送孤烟起，山空白日曛。",
      "更逢疏叶落，愁绪转纷纷。"
    ]
  },
  {
    "id": "2e89e420f15a5d9ee076dadfcbd7224f",
    "title": "送人",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "客亭残照里，歌阕独南行。",
      "芳草无断色，离人多别情。",
      "远涂方不极，长笛更飞声。",
      "莫动乡关念，徒令白发生。"
    ]
  },
  {
    "id": "2e89e420f15a5d9e9a14653dcacf0d6a",
    "title": "题巴东寺",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "寺在啼猿外，门开古涧涯。",
      "山深微有径，树老半无枝。",
      "望远云长暝，谈空日渐移。",
      "恐朝金马去，还失白莲期。"
    ]
  },
  {
    "id": "2e89e420f15a5d9e8502d81cdd108879",
    "title": "南亭晨望寄唐知印",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "梦觉偶晨起，南轩还独过。",
      "晓光生远树，露气冷疏荷。",
      "窗白游尘少，风清静兴多。",
      "遥知江郡守，幽趣在烟波。"
    ]
  },
  {
    "id": "2e89e420f15a5d9e775a466d249a59ae",
    "title": "残月其一",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "半夜沉清影，宵残犹伴吟。",
      "已甘垂树杪，由得挂天心。",
      "淡色迷蓬户，馀光映宿禽。",
      "谁家伤早别，凝思共沉沉。"
    ]
  },
  {
    "id": "2e89e420f15a5d9e3d14d1a187f3ee1f",
    "title": "省",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "窗户经初雨，风清野景饶。",
      "闲庭犹戏蝶，高树已鸣蜩。",
      "世态贫中觉，乡思醉里销。",
      "纵吟还独步，时复过溪桥。"
    ]
  },
  {
    "id": "2e89e420f15a5d9eecaa7502a910b2f6",
    "title": "和李逢同年水阁闲望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "务简凭危槛，凝然感物华。",
      "孤村经野烧，极浦见渔家。",
      "滩急舟难渡，山高日易斜。",
      "明时如道在，焉复痛怀沙。"
    ]
  },
  {
    "id": "2e89e420f15a5d9e4fb885f412bd6282",
    "title": "塞上秋怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "未识穷边苦，今游信有之。",
      "秋林残照后，关路独行时。",
      "碛迥风长急，天寒雁度迟。",
      "离心已无赖，更听戍楼鼙。"
    ]
  },
  {
    "id": "2e89e420f15a5d9e053350f953c75ee5",
    "title": "送人归吴",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "忽忆湖山景，沿流兴不穷。",
      "孤舟将去夜，绝塞已来鸿。",
      "白发前期近，沧川旧业空。",
      "明时方道在，莫更学渔翁。"
    ]
  },
  {
    "id": "2e89e420f15a5d9e277053a319b3d160",
    "title": "喜吉上人至",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "邺北至夔城，三千里外程。",
      "劳寻苦吟伴，独入乱山行。",
      "楚水秋无际，巴猿夜有声。",
      "逢师不能寐，因话故乡情。"
    ]
  },
  {
    "id": "2e89e420f15a5d9e4b53736eb7de3608",
    "title": "早春",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "日暖经冰泮，潜回律管春。",
      "初惊柳色重，渐见草芽新。",
      "樽酒留欢少，云溪入梦频。",
      "惟应五侯地，行乐及芳辰。"
    ]
  },
  {
    "id": "2e89e420f15a5d9ea34136572e9dd826",
    "title": "书山馆壁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋作西南使，千林覆去程。",
      "四时无日影，终夜有猿声。",
      "路入溪云过，人穿鸟道行。",
      "不堪孤驿望，风雨动乡情。"
    ]
  },
  {
    "id": "2e89e420f15a5d9e6f99e21a15aa76a7",
    "title": "秋气凛然庭木将坠道谦上人有南征之役赋诗祖行",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "洪府多佳致，师今欲此行。",
      "寒山连楚远，白浪浸吴平。",
      "烟雨经秋迥，霜鸿入夜鸣。",
      "到时春未暮，闲听鹧鸪声。"
    ]
  },
  {
    "id": "2e89e420f15a5d9e2903100ab2330dd4",
    "title": "帝城秋望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "登临秋向尽，千里见王畿。",
      "过雨山逾翠，经霜菊渐稀。",
      "平原夕霭起，高树宿禽归。",
      "一望关河道，空令咏式微。"
    ]
  },
  {
    "id": "2e89e420f15a5d9e7eb9762b67c0bda9",
    "title": "禁中偶书所怀呈内翰同年同院二学士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "朝回内省中，默坐对西风。",
      "秋色澄寒沼，朝阳上古桐。",
      "龙墀惭近侍，鱼浦忆疏篷。",
      "会待酬恩了，烟蓑伴钓翁。"
    ]
  },
  {
    "id": "2e89e420f15a5d9e62dd769292213ee0",
    "title": "新秋",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "孤吟绕桐砌，时节又西风。",
      "怅望新秋在，欢娱往事空。",
      "柳条微减翠，蓼穗已飘红。",
      "正是多伤感，仍将别恨中。"
    ]
  },
  {
    "id": "2e89e420f15a5d9ede11b51fb083db34",
    "title": "雨夜许氏第会宿各赋四韵",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "雨夜销烦暑，林塘向夕幽。",
      "庭虚惟欠月，树冷欲生秋。",
      "河北嗟新别，樽前念旧游。",
      "若非逢胜会，何以解离忧。"
    ]
  },
  {
    "id": "2e89e420f15a5d9e18195bc01a8b010e",
    "title": "水阁夜望书怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水阁中宵动，寥寥起远思。",
      "秋风生折苇，星彩动寒池。",
      "白社孤前约，青云少旧知。",
      "苦吟空自叹，风雅道由衰。"
    ]
  },
  {
    "id": "2e89e420f15a5d9e44c25e18e2a0e738",
    "title": "岐下西园秋日书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "务简群吏散，披襟幽兴长。",
      "松篁经晚节，兰菊有清香。",
      "水净澄秋色，山高见夕阳。",
      "身闲心自泰，何必濯沧浪。"
    ]
  },
  {
    "id": "2e89e420f15a5d9e4b53736e76549793",
    "title": "早春",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "星纪周天运，微阳气候新。",
      "郊原初度腊，梅柳暗惊春。",
      "故国无书久，孤峰入梦频。",
      "年加自多感，况复送归人。"
    ]
  },
  {
    "id": "2e89e420f15a5d9e8f10e0bc6b0c2fc6",
    "title": "途中作",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋末楚云端，行侵苔藓斑。",
      "愁肠不厌酒，病眼岂逢山。",
      "远路有时到，宦游无处闲。",
      "却思清渭北，烟柳掩柴关。"
    ]
  },
  {
    "id": "2e89e420f15a5d9e277053a33a834b08",
    "title": "喜吉上人至",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "喜师来访我，幽会兴何长。",
      "清论都无倦，乡愁顿欲忘。",
      "疏林秋色暮，虚阁水风凉。",
      "久坐慵言别，微阳下短墙。"
    ]
  },
  {
    "id": "2e89e420f15a5d9ebfd44bac1c8d589b",
    "title": "书黄山馆壁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "残日住孤馆，迟迟行古台。",
      "大河连野去，白鸟背城来。",
      "离恨浑如结，乡心渐欲灰。",
      "山花半寥落，犹在社前开。"
    ]
  },
  {
    "id": "2e89e420f15a5d9ec381cac6ef92dba4",
    "title": "巴东驿秋日晚望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "楚驿独闲望，山村秋暮天。",
      "数峰横夕照，一笛起江船。",
      "遣恨须言命，冥心渐学禅。",
      "迟迟未回首，深谷暗寒烟。"
    ]
  },
  {
    "id": "2e89e420f15a5d9e85907b6f1b9e5334",
    "title": "掩卷",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "掩卷频秋望，无人共展眉。",
      "残阳留古树，白鸟下寒池。",
      "簪组心还倦，风骚志未衰。",
      "登临一长叹，还失渭川期。"
    ]
  },
  {
    "id": "2e89e420f15a5d9e72dbffb99614e47e",
    "title": "巴东书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "乡思终日有，孤淡厌琴樽。",
      "众木侵山径，寒江逼县门。",
      "浪沉滩见脊，雨过壁生痕。",
      "憔悴悲兰蕙，因思楚屈原。"
    ]
  },
  {
    "id": "2e89e420f15a5d9eb29dde8947635070",
    "title": "秋寄江上吟僧",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "挂锡在荆楚，杜门无往还。",
      "潮声到孤寺，月色遍前山。",
      "一雁惊幽思，西风惨病颜。",
      "何当重携手，高步白云间。"
    ]
  },
  {
    "id": "2e89e420f15a5d9ebc80d18dfa5d3ea4",
    "title": "金陵怀古",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "极目望吴甸，野烟凝乱流。",
      "夜来榆塞雁，叫断石城秋。",
      "旧苑荒馀草，平川半古丘。",
      "迟迟独回首，落日一蝉幽。"
    ]
  },
  {
    "id": "2e89e420f15a5d9e95d89895726440a6",
    "title": "暮春感事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "春至又春暮，闲心成古心。",
      "花光随雨薄，草色共烟深。",
      "粉蝶稀狂影，黄鹂送好音。",
      "馀芳留不得，还共夕阳沉。"
    ]
  },
  {
    "id": "2e89e420f15a5d9ea4e80d7843b986eb",
    "title": "与诗友会宿",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "此夕南轩宿，论诗万虑忘。",
      "苦吟秋信近，寂坐漏声长。",
      "室静灯光暗，桐疏露气凉。",
      "幽怀聊自遣，山色渐苍苍。"
    ]
  },
  {
    "id": "2e89e420f15a5d9ea12fd192730acc15",
    "title": "峡中春感",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "二年穷峡外，不见帝城春。",
      "览照知年老，逢花感恨频。",
      "浮荣何足贵，幽别转难伸。",
      "终忆归清渭，林泉卜旧邻。"
    ]
  },
  {
    "id": "2e89e420f15a5d9e24b16dc2d77d6f78",
    "title": "东归再经峡口",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "复命经三峡，波澜极目愁。",
      "片云生断壁，孤石碍中流。",
      "道路连巴塞，风烟接楚丘。",
      "重来登望处，因念昔年游。"
    ]
  },
  {
    "id": "2e89e420f15a5d9eb1686fe21c57bedb",
    "title": "辇下书怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "身名长似梦，家计尽萧然。",
      "旅宦游梁苑，归心满渭川。",
      "郊原秋变色，桑柘晚生烟。",
      "愿得长闲去，何妨老一廛。"
    ]
  },
  {
    "id": "2e89e420f15a5d9e5b91a2ca6a0fdd40",
    "title": "冬日偶书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "户庭初过雪，鸟雀亦声稀。",
      "天淡云容结，林寒日影微。",
      "虚名何足道，前是旋成非。",
      "簪绂全忘念，终须扫涧扉。"
    ]
  },
  {
    "id": "2e89e420f15a5d9e9b2f1833616b16a7",
    "title": "巴东县斋秋书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "讼庭终日静，琴鹤亦长闲。",
      "晚树生凉吹，秋思在远山。",
      "水穿吟阁过，苔绕印床斑。",
      "幸有江云看，何须卜往还。"
    ]
  },
  {
    "id": "2e89e420f15a5d9e77a95d38dbcc5aae",
    "title": "江行书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "孤棹沿流岸，凝怀似旧游。",
      "朝云生岳顶，斜月动江流。",
      "贱节难干世，离心易感秋。",
      "因思六朝事，千古有遗愁。"
    ]
  },
  {
    "id": "2e89e420f15a5d9ea6883a09f0a687aa",
    "title": "题杨氏别墅",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "门巷枕江濆，疑将俗境分。",
      "湖山晴后见，天籁静中闻。",
      "径僻苔空老，林寒日渐曛。",
      "高怀无一事，长岁似孤云。"
    ]
  },
  {
    "id": "2e89e420f15a5d9e9b30252e5f26bdc4",
    "title": "荆南秋望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "西风吹户牖，犹自客荆蛮。",
      "积水浮秋汉，微阳淡远山。",
      "蝉稀疏叶尽，雨歇片云闲。",
      "何日忘簪绂，深居石室间。"
    ]
  },
  {
    "id": "2e89e420f15a5d9ee2707e5d3c7859e7",
    "title": "病中书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "多病将经岁，逢迎故不能。",
      "书惟看药录，客只待医僧。",
      "壮志销如雪，幽怀冷似冰。",
      "郡斋风雨后，无睡对寒灯。"
    ]
  },
  {
    "id": "2e89e420f15a5d9e2af78855b41d7654",
    "title": "月夜怀杜陵友生",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "一忝轺车命，三逢水国春。",
      "重看汉浦月，独忆杜陵人。",
      "旅宦违前计，归田失旧邻。",
      "年来更多绪，清泪满衣巾。"
    ]
  },
  {
    "id": "2e89e420f15a5d9e81762804a6bf10c5",
    "title": "赠僧",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "重城须久住，尘事日全无。",
      "落叶惊秋信，思山展旧图。",
      "貌同仙鹤瘦，心似片云孤。",
      "念我浮名在，还将静者殊。"
    ]
  },
  {
    "id": "2e89e420f15a5d9e5f40f514765b4b75",
    "title": "秋雨怀友生",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "江城秋雨歇，孤坐役吟身。",
      "草色荒三径，虫声满四邻。",
      "边鸿来已近，庭叶落还频。",
      "对此空搔首，无由面故人。"
    ]
  },
  {
    "id": "2e89e420f15a5d9e01ce0339e6bbb138",
    "title": "南亭",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "初夜南亭望，清吟露湿衣。",
      "雨馀群籁发，天淡数星稀。",
      "秋气又还至，故园犹未归。",
      "虚堂愁重入，烛白冷光微。"
    ]
  },
  {
    "id": "2e89e420f15a5d9eaad67347be3b4929",
    "title": "顶山",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "雨歇黄梅后，秋生麦熟前。",
      "偶同金马客，来访玉龙泉。",
      "竹叶一尊酒，榴花五月天。",
      "不妨扶拄杖，行到白云边。"
    ]
  },
  {
    "id": "2e89e420f15a5d9ea0638b7322f65780",
    "title": "奉圣旨赋牡丹花",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "栽培终得近天家，独有芳名出众花。",
      "香递暖风飘御座，叶笼轻霭衬明霞。",
      "纵吟宜把红笺襞，留赏惟张翠幄遮。",
      "深觉侍臣千载幸，许随仙仗看秾华。"
    ]
  },
  {
    "id": "2e89e420f15a5d9ec3c6b1c22acc779a",
    "title": "奉和御制郊外观稼",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "天苑清尘宿雨收，翠华观稼庆盈畴。",
      "气和玉烛成丰岁，露冷金茎凛素秋。",
      "日丽鲜原平杳杳，烟含嘉谷郁油油。",
      "共知省敛敦农事，信史腾芳纪圣游。"
    ]
  },
  {
    "id": "2e89e420f15a5d9ea26600f27332c4b0",
    "title": "瑞庆园观稼奉圣旨次韵",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "善苗栖亩昭灵贶，禁苑鸣銮值素秋。",
      "敛籍神仓符礼本，采诗良耜庆农收。",
      "宴开云幄皇慈洽，日驻天衢睿赏留。",
      "千载逢辰增岳抃，清尘叨从属车游。"
    ]
  },
  {
    "id": "2e89e420f15a5d9e2aae8ef20f01dcbc",
    "title": "长安书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "一从洛邑移秦甸，三见东郊绽早梅。",
      "莲府昼闲铃閤闭，柳营春暖射堂开。",
      "斋坛首冠惭诸将，相印兼营接上台。",
      "何事燕公轻仗钺，却言分阃是粗才。"
    ]
  },
  {
    "id": "2e89e420f15a5d9e9791764822d06519",
    "title": "春日书怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "曾读前书笑古今，耻随流俗信浮沉。",
      "终期直道扶元化，敢为虚名役片心。",
      "默坐野禽啼昼景，闭门官柳长春阴。",
      "世间事了须先退，不待霜毛渐满簪。"
    ]
  },
  {
    "id": "2e89e420f15a5d9e206ea9789a2a456e",
    "title": "秋夕书怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "官路时风渐识情，一悲前计远愁生。",
      "深秋寒气侵灯影，半夜疏林起雨声。",
      "县印终年拘吏役，烟蓑何日避浮名。",
      "穷通休问巢莲骨，大抵无徒是至清。"
    ]
  },
  {
    "id": "2e89e42050568368665caa0ee11feaa1",
    "title": "秋夜怀归",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "背窗寒烛影沉沉，楚客乡思欲不禁。",
      "板阁漏残人自远，水萤光淡夜方深。",
      "牢愁闻雨眠疏屋，归梦随云彻故林。",
      "忆着烟村旧风景，柿红时节又鸣砧。"
    ]
  },
  {
    "id": "2e89e42050568368fe266ed695923cdb",
    "title": "夏夜闲书",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "雨蒙村落野梅黄，茅阁长吟水气凉。",
      "幽鸟远声来独树，小荷疏影占前塘。",
      "闲心终不忘鱼钓，澹水真宜习老庄。",
      "报国自知无世用，烟蓑何日卧清漳。"
    ]
  },
  {
    "id": "2e89e420f15a5d9eec45197e0540370c",
    "title": "秋兴浩然追忆馆殿幽致偶成长句寄徐休学士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "轺车南去咏江天，闲忆群贤倍黯然。",
      "御水莎青孤立鹭，宫槐烟冷数声蝉。",
      "石渠吏散帘风静，凤阙云归霁景鲜。",
      "幽致不知何日共，思君唯赋帝京篇。"
    ]
  },
  {
    "id": "2e89e420f15a5d9e20aa4c9af5d8e4a6",
    "title": "巴东寒食",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "春雨萧萧寒食天，远行犹在楚江边。",
      "人思故国迷残照，鸟隔深花语断烟。",
      "薄宦未能酬壮节，良时空自感流年。",
      "因循未学陶潜兴，长见孤云倍黯然。"
    ]
  },
  {
    "id": "2e89e420f15a5d9e1905d2a183f310bc",
    "title": "春晚书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "春尽江天景寂寥，思乡还共楚云遥。",
      "林花经雨香犹在，堤柳无风絮自飘。",
      "水国独惭临县邑，烟郊争合负渔樵。",
      "青梅时节迟归计，且逐馀芳殢酒瓢。"
    ]
  },
  {
    "id": "2e89e420f15a5d9eeac36dd572cdf2dd",
    "title": "和赵",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "不爱簪裾陪盛列，终年深隐养天机。",
      "静闻风雨眠渔艇，闲称林泉挂道衣。",
      "门接水村多野色，鹤当莎径立残晖。",
      "高吟幽赏无羁束，始觉趋时事事非。"
    ]
  },
  {
    "id": "2e89e420f15a5d9eece694de33510a3a",
    "title": "秋晚闲书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "吟情自觉都无趣，况复离居感物华。",
      "厌读群书寻野径，闲收落叶煮山茶。",
      "烧残寒菊花犹在，霜过香橙味转加。",
      "因想前期重搔首，不堪秋思极长沙。"
    ]
  },
  {
    "id": "2e89e420f15a5d9e0a010e6f37a60898",
    "title": "春望书事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "因晴每日向吟台，纵目山城景象开。",
      "白鸟静投沙浦去，落花闲逐野泉来。",
      "客愁已被杨烟染，春色难甘蜀魄催。",
      "看即流芳无处问，但将馀兴殢黄醅。"
    ]
  },
  {
    "id": "2e89e420f15a5d9e800e7e7469076eb5",
    "title": "春初夜书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水国淹留岁月空，云山东去阻千重。",
      "欲令遥夜春愁薄，须赖黄醅腊酒浓。",
      "南浦有潮舂栅锁，西窗无睡怯岩钟。",
      "谁家几点畬田火，疑是残星挂远峰。"
    ]
  },
  {
    "id": "2e89e420f15a5d9ea36386e0897b218f",
    "title": "寄漳川隐士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "志高长说耻凫趋，岁晏园林恋隐居。",
      "陋巷自甘栖短褐，侯门终不曳长裾。",
      "夜吟雪屋冥搜句，春结烟蓑老钓渔。",
      "为我红尘偶为吏，近来还寄绝交书。"
    ]
  },
  {
    "id": "2e89e420f15a5d9ea36386e01a3f020f",
    "title": "寄漳川隐士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "慵趋大厦恋山薇，立志由来与世违。",
      "溪上有时逢静钓，雪中长日掩闲扉。",
      "自知天爵高人爵，不爱朝衣换布衣。",
      "我逐浮名任飘泊，清泉难得共忘机。"
    ]
  },
  {
    "id": "2e89e420f15a5d9e72e04d91d3af0d76",
    "title": "秋日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "江天物候潜衰变，气爽初疑夏景馀。",
      "雨渍乱苔侵古壁，风飘红叶满荒渠。",
      "晚云连岳幽藏寺，秋水澄江静见鱼。",
      "昔岁一鸣无所恨，绿槐金蕊任萧疏。"
    ]
  },
  {
    "id": "2e89e420f15a5d9ede7ae24506d04076",
    "title": "寄赠笠泽处士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "笠泽渔人高节奇，白头犹自著蓑衣。",
      "吟过竹院僧留宿，钓罢烟江鹤伴归。",
      "花落砌边春雨歇，酒醒林际夕阳微。",
      "中朝名士皆知己，多说东来信亦稀。"
    ]
  },
  {
    "id": "2e89e420f15a5d9e9e79609dbfd89c63",
    "title": "春日长安故苑有怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "唐室空城有旧基，荒凉长使后人悲。",
      "遥村日暖花空发，废苑春深柳自垂。",
      "事著简编犹可念，景随陵谷更何疑。",
      "入梁朝士无多在，谁向秋风咏黍离。"
    ]
  },
  {
    "id": "2e89e420f15a5d9eea6bbaaf79970861",
    "title": "赠宝上人",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "重城萧寺虽留滞，野鹤由来性本闲。",
      "寒磬终宵鸣竹院，虚窗尽日对秋山。",
      "旋移怪石资吟赏，应有孤云共往还。",
      "自笑红尘成底事，幽期长是负松间。"
    ]
  },
  {
    "id": "2e89e42050568368834ad2ed1fda6d97",
    "title": "初到长安书怀",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "荐承丹诏抚雕残，适值年丰万井安。",
      "旧职尚兼黄阁贵，前驱新拥碧油寒。",
      "静怜风竹经宵听，老爱山云尽日看。",
      "魂梦不知关塞外，有时犹得到金銮。"
    ]
  },
  {
    "id": "2e89e420f15a5d9e665caa0ef8ba73a7",
    "title": "秋夜怀归",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "渭水苔矶阻旧游，梦回空馆却凝愁。",
      "一声江笛巴云暝，半夜山风楚树秋。",
      "星落古池孤影动，灯摇疏壁冷光幽。",
      "迟明不寐空搔首，踪迹何由得狎鸥。"
    ]
  },
  {
    "id": "2e89e42050568368762d56d1af21237f",
    "title": "洛阳有怀岐山旧游",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "绿鬓年来已渐雕，旧游芳草路迢迢。",
      "山横远翠疑歌黛，柳拂轻梢认舞腰。",
      "秦甸梦回空有恨，洛城吟断独无憀。",
      "斜阳更上高楼望，始觉离情一倍饶。"
    ]
  },
  {
    "id": "2e89e420505683685fbc47d8f303ab11",
    "title": "忆岐下旧游",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "二年岐下假诸侯，事简民安选胜游。",
      "花寺水村时驻马，暮天秋雪独登楼。",
      "静眠铃閤闻羌笛，闲酌松醪引越瓯。",
      "别后几回空有恨，叶飞蝉噪动离愁。"
    ]
  },
  {
    "id": "2e89e420f15a5d9e030a1f3513bf3ead",
    "title": "南阳夏日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "绿杨阴密覆回廊，深院帘垂昼景长。",
      "人静独闻幽鸟语，风来时有异花香。",
      "世间宠辱皆尝遍，身外声名岂足量。",
      "闲读南华真味理，片心惟只许蒙庄。"
    ]
  },
  {
    "id": "2e89e420f15a5d9efd4b297c6d831c59",
    "title": "池上秋书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "虚斋独语复书空，闲对林塘思少同。",
      "霜叶声乾飘夕照，露荷香冷泣秋风。",
      "时平偶作青衫吏，心老浑如白发翁。",
      "昨夜渭川归好梦，一船烟雨打孤篷。"
    ]
  },
  {
    "id": "2e89e420f15a5d9e2fef8b8a7b655a4b",
    "title": "书怀寄郝监军",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "索居终日学忘机，深叹高堂养独迟。",
      "自问江村纡墨绶，何当烟浦坐鱼矶。",
      "梦回渭水秦云断，望尽巴山蜀魄飞。",
      "好怪多才郝夫子，道孤俱未及轻肥。"
    ]
  },
  {
    "id": "2e89e420f15a5d9e49714161c22a66c0",
    "title": "春日闲望有感",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水乡春气变新正，风物光荣异帝城。",
      "闲步偶寻芳草色，空林独听野莺声。",
      "烟霞未得从幽兴，吟赏潜悲减旧情。",
      "燕麦杨花自摇荡，不知离客困南征。"
    ]
  },
  {
    "id": "2e89e420f15a5d9ec985900e1296c826",
    "title": "南冠亭秋晚闲望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "南冠亭外淡江天，久客登临更浩然。",
      "远浦秋深翻白浪，孤山日暮起苍烟。",
      "已嗟异国逢衰节，况复西风听乱蝉。",
      "倦鸟知还虽有意，故林无奈隔秦川。"
    ]
  },
  {
    "id": "2e89e420f15a5d9eeba51cf7a356ccfd",
    "title": "江上晚行",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秦川不得却归耕，奉诏年来在楚城。",
      "孤寺残钟催夕照，汀洲疏苇送秋声。",
      "西风独起湖山思，久客应知寂寞情。",
      "野鹤渐无惊弋意，对人孤立水烟平。"
    ]
  },
  {
    "id": "2e89e420f15a5d9e06f42e6c088beec3",
    "title": "初秋即事",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "古邑端居夏景移，炎飙经雨自收威。",
      "莲衰小渚秋光淡，蝉噪平林夕照微。",
      "冷句每招江客和，深心终约岳云归。",
      "晚凉却近南亭立，独看沙鸥向浦飞。"
    ]
  },
  {
    "id": "2e89e420f15a5d9e7b59e4d5fe84542b",
    "title": "夏日晚凉",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "微凉天气似秋期，风触疏帘影自移。",
      "远梦有时寻水寺，孤吟终日对莎池。",
      "笋梢成翠堆轻箨，梅实翻黄压嫩枝。",
      "兀兀腾腾聊自遣，此怀深谢野僧知。"
    ]
  },
  {
    "id": "2e89e420f15a5d9ed22a4e7103dd21a8",
    "title": "再到邺下有感",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "漳滨胜地皆牢落，晚岁重来恨莫收。",
      "极浦寺藏云树老，故人门锁雨苔秋。",
      "烟霄得路输时彦，泉石忘机阻旧游。",
      "今日重思昔年事，放怀惟上夕阳楼。"
    ]
  },
  {
    "id": "2e89e420f15a5d9e20b7bfa07ee3ae14",
    "title": "成安秋望有怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "年加心地转如灰，书箧经旬亦懒开。",
      "诗句偶吟皆感事，文章无用独伤才。",
      "秋蝉残韵摇疏树，夕照寒光下古台。",
      "闲绕岸莎看野水，暗流红叶不重回。"
    ]
  },
  {
    "id": "2e89e420f15a5d9ef16b4dc5aabf5166",
    "title": "书怀寄唐工部",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "不才曾忝吾君选，紫殿科名志已酬。",
      "孤立敢言逾素分，高吟深愧预清流。",
      "西风独见江蓠暮，红叶还思苑树秋。",
      "多谢明公知贱节，每贻清句缓牢愁。"
    ]
  },
  {
    "id": "2e89e420f15a5d9e2a54342f23c661bd",
    "title": "邺中和崔迈",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "虚室凝愁厌夜眠，长吟静对欲凉天。",
      "梦回故国人空远，望断重城月自圆。",
      "时泰未能抛组绶，性孤终是忆林泉。",
      "明朝奉诏遐方去，何处烟江寄客船。"
    ]
  },
  {
    "id": "2e89e420f15a5d9e2a54342f7300ff2e",
    "title": "邺中和崔迈",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "独倚空楼畏景残，凝眸魂断楚云端。",
      "猿清好杂江声听，山远宜和霁色看。",
      "鸟掠平芜堪入画，风来危槛欲生寒。",
      "萧萧前浦归帆静，落日长吟且凭栏。"
    ]
  },
  {
    "id": "2e89e420f15a5d9e21337903ed48e53c",
    "title": "赠魏野处",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "人间名利走尘埃，惟子高闲晦盛才。",
      "攲枕夜风喧薜荔，闭门春雨长莓苔。",
      "诗题远岫经年得，僧恋幽轩继日来。",
      "却恐明君徵隐逸，溪云谁得共徘徊。"
    ]
  },
  {
    "id": "2e89e420f15a5d9e76162094c4383004",
    "title": "长安春书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "务闲公府都无事，骑吏前驱引马行。",
      "雨霁晚街官柳色，日长春寺讲钟声。",
      "云山已有终南秀，泉石犹思洛下清。",
      "闻道曲江新水满，欲携歌管出重城。"
    ]
  },
  {
    "id": "2e89e420f15a5d9e9c6e7a41129b8aa6",
    "title": "冬日偶成",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "正是旅愁悲远宦，况逢边塞向残年。",
      "轮蹄影绝冬深路，鸟雀声稀雪后天。",
      "探骑经旬无使客，戍楼终日有烽烟。",
      "病来无复拈樽酒，独向虚窗尽日眠。"
    ]
  },
  {
    "id": "2e89e420f15a5d9e6a34f43dc62c34d1",
    "title": "东窗",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "徙倚东窗夜未明，悄然幽馆独凝情。",
      "灯摇古壁秋虫怨，露下疏林宿鹤惊。",
      "道在任从时态薄，年加潜觉睡魂轻。",
      "待酬北阙君恩了，归听冰泉落石声。"
    ]
  },
  {
    "id": "2e89e420f15a5d9eb065e5f8f25665ff",
    "title": "楚江有吊",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "悲风飒飒起长洲，独吊灵均恨莫收。",
      "深岸自随浮世变，遗魂不逐大江流。",
      "霜凄极浦幽兰暮，波动寒沙宿雁愁。",
      "月落烟沈无处泊，数声猿叫楚山秋。"
    ]
  },
  {
    "id": "2e89e420f15a5d9edd25ea8c10738213",
    "title": "赠惠政上人",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "寥寥长日掩松关，白首忘机古寺间。",
      "香烬石房终晓讲，叶堆莎径忆秋山。",
      "澄泉心地清无染，野鹤精神老更闲。",
      "孤坐有谁同此意，白云空见渚禽还。"
    ]
  },
  {
    "id": "2e89e420f15a5d9e1da2986deb3574ec",
    "title": "辇下春望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "独向东门凝目望，园林无处不啼莺。",
      "乡心已似杨花乱，归路那堪野草生。",
      "紫陌尽应趋胜地，红尘谁肯受闲名。",
      "年来却羡沧江叟，长在湖山听浪声。"
    ]
  },
  {
    "id": "2e89e420f15a5d9e49bf366767ad51be",
    "title": "南浦",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "春色入垂杨，烟波涨南浦。",
      "落日动离魂，江花泣微雨。"
    ]
  },
  {
    "id": "2e89e420f15a5d9e3fd8232e9321bd00",
    "title": "有寄",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "金陵烟草绿，玉塞霜天白。",
      "万里隔关山，年来断消息。"
    ]
  },
  {
    "id": "2e89e420f15a5d9e10e335f2726bd500",
    "title": "有怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秦川春婉晚，汉水路迢遥。",
      "不待凭危槛，离魂已暗销。"
    ]
  },
  {
    "id": "2e89e420f15a5d9ea23c08eb87303a9e",
    "title": "闲夜围棋作",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "归山终未遂，折桂复何时。",
      "且共江人约，松轩雪夜棋。"
    ]
  },
  {
    "id": "2e89e420f15a5d9e135bd6fd7559d373",
    "title": "纸鸢",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "碧落秋方静，腾空力尚微。",
      "清风如可托，终共白云飞。"
    ]
  },
  {
    "id": "2e89e42050568368db1fbac541a25c2e",
    "title": "春雨",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "散乱萦花坞，空蒙暗柳堤。",
      "望回肠已断，何处更莺啼。"
    ]
  },
  {
    "id": "2e89e420f15a5d9e5c9391746a85ce63",
    "title": "闻笛",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "平野人归后，孤城日落时。",
      "西风闻一笛，惆怅忆桓伊。"
    ]
  },
  {
    "id": "2e89e420f15a5d9e317ca7f5756a96b2",
    "title": "残月其二",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "光随春漏细，影共夕烟流。",
      "若近明河没，还疑坠玉钩。"
    ]
  },
  {
    "id": "2e89e420f15a5d9ea19e0ace6ce6c870",
    "title": "早秋二绝其二",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "一听早蝉响，坐悲芳岁阑。",
      "新秋空索寞，前事但心酸。"
    ]
  },
  {
    "id": "2e89e420f15a5d9edbae4ddeae3bfdd6",
    "title": "送人游边",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "远行当岁暮，冰雪路难分。",
      "疋马阳关外，边声落日闻。"
    ]
  },
  {
    "id": "2e89e420f15a5d9e2dc5535304043729",
    "title": "送转运梅学士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "怅饮惜离群，穷边去路分。",
      "雪深山馆夜，孤雁背灯闻。"
    ]
  },
  {
    "id": "2e89e420f15a5d9e2dc553537cedd19e",
    "title": "送转运梅学士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "绝塞程方远，穷阴岁欲残。",
      "石城归梦断，陇月照人寒。"
    ]
  },
  {
    "id": "2e89e420f15a5d9e2dc553535f8404d4",
    "title": "送转运梅学士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水远沉来信，山长叠去愁。",
      "夜深关月白，休凭驿边楼。"
    ]
  },
  {
    "id": "2e89e420f15a5d9e2dc55353f2219d65",
    "title": "送转运梅学士",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "夙驾巡边徼，归程隔乱山。",
      "长安花木丽，春苑待君还。"
    ]
  },
  {
    "id": "2e89e420f15a5d9eafd2dcff6bdec3c5",
    "title": "长安春望感怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "灞岸春波远，秦川暮雨微。",
      "凭高正愁绝，烟树更斜晖。"
    ]
  },
  {
    "id": "2e89e420f15a5d9e5c79bd1c998e2825",
    "title": "春昼",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "午昼花阴静，春风数蝶飞。",
      "坐来生远思，深院燕初归。"
    ]
  },
  {
    "id": "2e89e420f15a5d9ee3b7f8e66d0476bf",
    "title": "江上晚望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "寒钟来极浦，古寺隔重岩。",
      "斜日支颐坐，天涯落月帆。"
    ]
  },
  {
    "id": "2e89e420f15a5d9e2e3dd659555b52cb",
    "title": "送人往岭表",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "炎光君此去，旅恨杳何穷。",
      "海树瘴烟黑，蛮村山路中。"
    ]
  },
  {
    "id": "2e89e420f15a5d9eb015fa132060d40d",
    "title": "宫词",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "长门秋夜雨，窗外滴寒声。",
      "悔不先辞辇，应无别恨生。"
    ]
  },
  {
    "id": "2e89e420f15a5d9effa3bb9c1c7083a5",
    "title": "杜陵",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "燕有情还至，花无主乱开。",
      "杜陵人不见，夜月自徘徊。"
    ]
  },
  {
    "id": "2e89e420f15a5d9ee787609e6146af9d",
    "title": "偶书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "往事都如梦，流年只断魂。",
      "不堪春尽日，细雨欲黄昏。"
    ]
  },
  {
    "id": "2e89e420f15a5d9eccda9d8223590fcf",
    "title": "途次三绝",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋风故关路，蝉噪日斜时。",
      "有客驱征马，茫茫天一涯。"
    ]
  },
  {
    "id": "2e89e420f15a5d9eccda9d8234fea86e",
    "title": "途次三绝",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "大泽荒草阔，行人心惨悽。",
      "边云时断续，流水自东西。"
    ]
  },
  {
    "id": "2e89e420f15a5d9eccda9d8243be95af",
    "title": "途次三绝",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "沙阔戍楼迥，风高边日清。",
      "迟迟驱疋马，何处问归程。"
    ]
  },
  {
    "id": "2e89e420f15a5d9e5813028a16c89f77",
    "title": "和人春暮其二",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "昔曾过洛浦，遗恨写苍苔。",
      "往事诗空在，春深我独来。"
    ]
  },
  {
    "id": "2e89e420f15a5d9e48142f6220a8716e",
    "title": "酒醒",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "胜游欢宴是良图，何必凄凄独向隅。",
      "深院酒醒春日晚，只闻芳树语提壶。"
    ]
  },
  {
    "id": "2e89e420f15a5d9efa1caeaa1b9d6179",
    "title": "南阳春日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水满池塘花绕城，日斜南陌暖风轻。",
      "千门柳色春烟淡，独倚高楼闻暮莺。"
    ]
  },
  {
    "id": "2e89e420f15a5d9eb432baeebbc9a1fa",
    "title": "惜花",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "深谢暖风传馥郁，长忧夜雨暗摧残。",
      "黄昏欲放笙歌散，更绕朱栏子细看。"
    ]
  },
  {
    "id": "2e89e420f15a5d9e274cc7d8b814cd03",
    "title": "微凉",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "高桐深密间幽篁，乳燕声稀夏日长。",
      "独坐水亭风满袖，世间清景是微凉。"
    ]
  },
  {
    "id": "2e89e420f15a5d9e5c79bd1c1cbcad0b",
    "title": "春昼",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "年长追游兴渐凋，况兼巴峡景萧萧。",
      "闲斋为谢杨花到，时拂残书慰寂寥。"
    ]
  },
  {
    "id": "2e89e420f15a5d9ed3a2dec8e45810ef",
    "title": "秋日晚晴池上作",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "雨歇南山积翠明，淡云消尽远天晴。",
      "漪涟不动秋塘静，独拄寒筇绕岸行。"
    ]
  },
  {
    "id": "2e89e420f15a5d9e3df20a297b479260",
    "title": "夏日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "离心杳杳思迟迟，深院无人柳自垂。",
      "日暮长廊闻燕语，轻寒微雨麦秋时。"
    ]
  },
  {
    "id": "2e89e420f15a5d9ec58756df1fe75ea9",
    "title": "留题郡楼",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "千里关河一望间，登临长到夕阳还。",
      "欲驱征旆归朝去，更倚高楼看暮山。"
    ]
  },
  {
    "id": "2e89e420f15a5d9e08885d5ea1401233",
    "title": "青州西楼雨中闲望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "海上秋添寂寞情，万家烟树暝重城。",
      "萧萧细雨遥天暮，独向空楼闻笛声。"
    ]
  },
  {
    "id": "2e89e420f15a5d9e8198137aa3e328cd",
    "title": "中书秋日有怀青社旧游因书一首",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "掖垣秋色生鸡树，忽忆青丘感旧情。",
      "曾倚西楼吟暮雨，数峰寒碧绕高城。"
    ]
  },
  {
    "id": "2e89e420f15a5d9ec5dfea67228abab8",
    "title": "离京作",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "致君才业本无能，恋阙情怀老不胜。",
      "欲过龙津重回首，朣胧初日上觚棱。"
    ]
  },
  {
    "id": "2e89e420505683682f7582864a79a2a4",
    "title": "洛阳道中感怀",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "文陛初辞咫尺颜，恩深犹缀辅臣班。",
      "汉庭旧友雕零尽，独拥双旌入武关。"
    ]
  },
  {
    "id": "2e89e420f15a5d9e39370c0140d0ed4f",
    "title": "游花岩寺",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "寺对南山积翠浓，水村鸥鹭下遥空。",
      "层楼望尽樊川景，恨不凭栏烟雨中。"
    ]
  },
  {
    "id": "2e89e420f15a5d9e7e3bdd400234902d",
    "title": "和向相公见寄",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "玉殿登科四十年，当时交友尽英贤。",
      "岁寒唯有君兼我，头白犹持将相权。"
    ]
  },
  {
    "id": "2e89e420f15a5d9e0e9e89ff0677308f",
    "title": "春昼偶书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "白昼偶成芳草梦，起来幽兴有谁知。",
      "风帘不动黄鹂语，坐见庭花日影移。"
    ]
  },
  {
    "id": "2e89e420f15a5d9e203ffb1bdd94d7da",
    "title": "忆洛阳",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "金谷春来柳自黄，晓烟晴日映宫墙。",
      "不堪花下听歌处，却向长安忆洛阳。"
    ]
  },
  {
    "id": "2e89e420f15a5d9e5c53dad23192d441",
    "title": "岐下秋书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "碧树微凉露气清，感愁怀旧独含情。",
      "西楼月夜明如水，只欠桓伊一笛声。"
    ]
  },
  {
    "id": "2e89e420f15a5d9e046de09bace7a5c2",
    "title": "忆岐下小池",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "长忆西园清夜景，酒阑无不独临池。",
      "可怜陇月三更白，谁见红蕖露滴时。"
    ]
  },
  {
    "id": "2e89e420f15a5d9e7dbae064600392d9",
    "title": "秋怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "轻云不动日微阴，高树无风秋色深。",
      "独听暮蝉临水坐，十年林壑阻归心。"
    ]
  },
  {
    "id": "2e89e420f15a5d9efdf31ff3d919e765",
    "title": "秋",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "自古名高众毁归，又应身退是知机。",
      "林风惊断西窗梦，一夜愁声忆翠微。"
    ]
  },
  {
    "id": "2e89e420f15a5d9ef2006a1ba1579607",
    "title": "冬日北斋",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "寒风飒飒响庭槐，爱日明窗坐北斋。",
      "闲忆故山归未得，旧游时展认云崖。"
    ]
  },
  {
    "id": "2e89e420f15a5d9e6bd64e351db7fd7d",
    "title": "秋斋",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "霁景有谁同远望，秋怀无奈只悲歌。",
      "云收远峤凝岚翠，雨歇空庭败叶多。"
    ]
  },
  {
    "id": "2e89e420f15a5d9eed74c843d393de10",
    "title": "无题",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "金甲珠襦锁绣扃，杜城残月葬娥英。",
      "春风候馆花如雪，空有莺传度曲声。"
    ]
  },
  {
    "id": "2e89e420f15a5d9efd0fcfcc20a4db70",
    "title": "秋日登后楼",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "远山重叠故关遥，公退乘闲上丽谯。",
      "今日登临秋思苦，雨荷风叶共萧萧。"
    ]
  },
  {
    "id": "2e89e420f15a5d9e1b04f1b560ef2980",
    "title": "夏日有",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "庭树阴阴夏景迟，闲房愁对暮帘垂。",
      "因思往岁陪天仗，正是瑶池赐宴时。"
    ]
  },
  {
    "id": "2e89e420f15a5d9e373034d6cc25440e",
    "title": "南平驿",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "心随流水还乡国，身向青山上屈盘。",
      "秋梦不成秋雨细，西风一夜客亭寒。"
    ]
  },
  {
    "id": "2e89e420f15a5d9e862339a56a16c521",
    "title": "闷书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋忆故乡魂欲断，晚临寒浦思如流。",
      "归来古屋寒灯暗，能较骚人几处愁。"
    ]
  },
  {
    "id": "2e89e420f15a5d9e16324990295ca5c1",
    "title": "秋兴",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "穷秋九月西风高，疏林木落声萧骚。",
      "出门长望无所适，唯见空江生暮涛。"
    ]
  },
  {
    "id": "2e89e420f15a5d9ea686ec383620e123",
    "title": "江上闻鹧鸪",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水村烟树与云平，闲倚孤舟念远行。",
      "无奈乡心倍寥落，残阳中有鹧鸪声。"
    ]
  },
  {
    "id": "2e89e420f15a5d9ef9e5dbe9bff803ec",
    "title": "醉题",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "榴花满瓮拨寒醅，痛饮能令百恨开。",
      "大抵天真有高趣，腾腾须入醉乡来。"
    ]
  },
  {
    "id": "2e89e420f15a5d9e357e1eef5059a124",
    "title": "和赵监丞春江送别",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "孤舟东去水烟微，久客那堪更送归。",
      "三月江头春尽日，片帆轻絮共纷飞。"
    ]
  },
  {
    "id": "2e89e420f15a5d9e174c7762c4ff0f11",
    "title": "送李生二绝句",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "爱君白发无羁束，命驾常为千里游。",
      "一夜春江又回棹，当时风雨满汀洲。"
    ]
  },
  {
    "id": "2e89e420f15a5d9e174c7762e7761a4b",
    "title": "送李生二绝句",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "晴色半和行色远，江头别来欲何之。",
      "数杯酒尽又南去，正是落花春暮时。"
    ]
  },
  {
    "id": "2e89e420f15a5d9ebaf51961552fc844",
    "title": "莲",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "数柄疏荷出小池，幽香深谢好风吹。",
      "晓来秋气凝清露，似学湘妃怨九嶷。"
    ]
  },
  {
    "id": "2e89e420f15a5d9ec2c07ea13a177fa2",
    "title": "望都雨夜",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "孤驿萧条风雨夜，夜深窗竹动秋声。",
      "离魂无睡难成梦，却绕长廊独自行。"
    ]
  },
  {
    "id": "2e89e420f15a5d9e2356e79a9db97f8c",
    "title": "成安秋望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "八月西风蝉噪时，萧萧疏叶已辞枝。",
      "烟村物景都无赖，况是登临有所思。"
    ]
  },
  {
    "id": "2e89e420f15a5d9e134a3bc434f8ad66",
    "title": "汉上偶书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "谪仙唐室游兹郡，花下听歌醉眼迷。",
      "今日汉江烟树静，更无人唱白铜鞮。"
    ]
  },
  {
    "id": "2e89e420f15a5d9ead1ccc4a4f677245",
    "title": "舂陵闻雁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "萧萧疏叶下长亭，云淡秋空一雁经。",
      "惟有北人偏怅望，孤城独上倚楼听。"
    ]
  },
  {
    "id": "2e89e420f15a5d9ead1ccc4abcf5e381",
    "title": "舂陵闻雁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "危栏秋尽偶来凭，霜落秋山爽气澄。",
      "谁道衡阳无雁过，数声残日下舂陵。"
    ]
  },
  {
    "id": "2e89e420f15a5d9ed391b5121b751ad7",
    "title": "江上送别",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "浪叠春江远树微，落花风雨共凄凄。",
      "愁人此际肠须断，况是登临更送归。"
    ]
  },
  {
    "id": "2e89e420f15a5d9e72e04d91155cd1fb",
    "title": "秋日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "柳衰蝉噪寒烟淡，地迥山遥暮雨收。",
      "宛是昔年秋气味，只添多病与离愁。"
    ]
  },
  {
    "id": "2e89e420f15a5d9ee112c0ace9c1a21a",
    "title": "留题洛北罗汉阁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "地高阁迥宜闲望，望尽云山首懒回。",
      "林下野僧应笑我，半年旌旆四曾来。"
    ]
  },
  {
    "id": "2e89e420f15a5d9e1b98eb427a80b4da",
    "title": "判都省感怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "昔为学士掌三铨，屈指年光三十年。",
      "秋雨滴阶桐已老，白头重到倍依然。"
    ]
  },
  {
    "id": "2e89e420f15a5d9ef18c7c6babbe9af4",
    "title": "辇下春日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "雨馀宫阙丽春阴，三月花光照上林。",
      "谁倚青楼望归骑，日斜南陌柳烟深。"
    ]
  },
  {
    "id": "2e89e420f15a5d9e1ab6fdd28d9b9b20",
    "title": "南宫宿斋",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "南宫向夕景弥清，风竹萧然动远情。",
      "忆到陕城东阁伴，拂窗敲砌送寒声。"
    ]
  },
  {
    "id": "2e89e420f15a5d9e340716dee69d5926",
    "title": "途次方城",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "方城旧路四曾过，此度偏饶怅望多。",
      "独倚客亭思往事，南阳何异梦南柯。"
    ]
  },
  {
    "id": "2e89e420f15a5d9e13d1ef7b54d67c3e",
    "title": "经郴州永兴驿",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "昔拥双旌在㪷城，今朝孤馆语同名。",
      "天遥秦树无因见，极目空饶怅望情。"
    ]
  },
  {
    "id": "2e89e420f15a5d9eb3581b65ac214d6c",
    "title": "临海驿夏日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "岭外突蒸当盛暑，雨馀新馆觉微凉。",
      "最怜夏木青阴合，时有莺声似故乡。"
    ]
  },
  {
    "id": "2e89e420f15a5d9ea3d16cb5ce60e11c",
    "title": "海康西馆有怀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "风露凄清西馆静，悄然怀旧一长叹。",
      "海云销尽金波冷，半夜无人独凭栏。"
    ]
  },
  {
    "id": "2e89e420f15a5d9e33dc34742c6ea188",
    "title": "长安春日",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "淡淡秦云薄似罗，灞桥杨柳拂烟波。",
      "夕阳楼上山重叠，未抵愁春一倍多。"
    ]
  },
  {
    "id": "2e89e420f15a5d9e224a09b8489a35f2",
    "title": "柳",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "丝翠最宜经宿雨，絮飞争忍逐香尘。",
      "帘垂独院无人处，一树风摇日午春。"
    ]
  },
  {
    "id": "2e89e420f15a5d9efcd2be098e2308d1",
    "title": "左冯寺楼闲望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "闲思至道年中事，独倚左冯城外楼。",
      "目断平皋人不见，暮天无际水悠悠。"
    ]
  },
  {
    "id": "2e89e420f15a5d9e0ac0a29235963e9f",
    "title": "途次邓州",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "南阳西去见遗基，驻马平郊远树微。",
      "自笑平生无所著，不如山鸟解思归。"
    ]
  },
  {
    "id": "2e89e420f15a5d9edb1fbac5e3481ae9",
    "title": "春雨",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "漠漠霏霏著柳条，轻寒争信杏花娇。",
      "江南二月如烟细，谁正春愁在丽谯。"
    ]
  },
  {
    "id": "2e89e420f15a5d9ebc154470c55c197d",
    "title": "感旧",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "长思密勿侍甘泉，丹地翱翔独少年。",
      "重到文昌倍惆怅，秋风霜鬓共萧然。"
    ]
  },
  {
    "id": "2e89e420f15a5d9e9125ec92e24d18f9",
    "title": "九日群",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "菊老东篱人病酒，西风黄叶满荒田。",
      "不知今日登高兴，何似虚堂听水眠。"
    ]
  },
  {
    "id": "2e89e420f15a5d9eac81256432f98f3c",
    "title": "春日偶书",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "柳岸花塘慵独赏，闲门春尽阻闲游。",
      "少年多故心先老，却被人疑似白头。"
    ]
  },
  {
    "id": "2e89e420f15a5d9ee875d687bfbca3a8",
    "title": "送温尚书入洛",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "萧萧红叶马前飞，又送王孙昼锦归。",
      "却到旧游应怅望，故溪秋藓满鱼矶。"
    ]
  },
  {
    "id": "2e89e420f15a5d9e12f2cc097088e080",
    "title": "小韩店",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "昔从邺下游梁苑，孤店曾经十数回。",
      "岁月暗移人事改，白头重到小韩来。"
    ]
  },
  {
    "id": "2e89e420f15a5d9eea61ba62e5ac4c9f",
    "title": "虚堂",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "虚堂寂寂草虫鸣，攲枕难忘是旧情。",
      "斜月半轩疏树影，夜深风露更凄清。"
    ]
  },
  {
    "id": "2e89e420f15a5d9e14d28ab8b9972706",
    "title": "忆樊川",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "闲想旧游都似梦，别来秦树又西东。",
      "高秋最忆樊川景，稻穗初黄柿叶红。"
    ]
  },
  {
    "id": "2e89e420f15a5d9e70e560b09cedae5e",
    "title": "九日不饮",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "云淡长空日欲斜，水边衰柳噪寒鸦。",
      "病来不饮空凄感，独绕东篱咏菊花。"
    ]
  },
  {
    "id": "2e89e420f15a5d9e2edb2990d426a334",
    "title": "和人春暮其一",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "流年赋分长多感，尽日长思立短亭。",
      "犹谢海棠花始发，似留春色向凋零。"
    ]
  },
  {
    "id": "2e89e420f15a5d9e983671ac72e173c8",
    "title": "和茜桃",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "将相功名终若何，不堪急景似奔梭。",
      "人间万事何须问，且向樽前听艳歌。"
    ]
  },
  {
    "id": "2e89e420f15a5d9e0a57d81c37369b0c",
    "title": "过襄州留题驿亭",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "沙堤筑处迎丞相，驿吏催时送逐臣。",
      "到了输他林下客，无荣无辱自由身。"
    ]
  },
  {
    "id": "2e89e420f15a5d9e658d64b64e81adc7",
    "title": "春睡",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "春力著人春睡重，叶底黄鹂鸣自送。",
      "绿幕朱栏日观明，回廊侧户风帘动。"
    ]
  },
  {
    "id": "2e89e420f15a5d9ee33f908506451ed9",
    "title": "过新井慈光院留题海棠",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "暄风花杂满栏香，尽日幽吟叹异常。",
      "翻笑牡丹虚得地，玉阶开落对君王。"
    ]
  },
  {
    "id": "2e89e420f15a5d9ed6fc44e12150da73",
    "title": "庐山",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "江南到处佳山水，庐阜丹霞是胜游。",
      "独抱古琴携竹杖，若逢绝境莫归休。"
    ]
  },
  {
    "id": "2e89e420f15a5d9e86d09e1a2e1ec7eb",
    "title": "题庐山太平兴国宫",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "飞泉喷薄走虹蜺，远岫峥嵘植玉圭。",
      "若有桃花镇开落，游人应认武陵溪。"
    ]
  },
  {
    "id": "2e89e420f15a5d9e34bb4d408a908226",
    "title": "春恨",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "侵阶草色连朝雨，满地梨花昨夜风。",
      "蜀魄不来春寂寞，楚魂吟夜月朦胧。"
    ]
  },
  {
    "id": "2e89e420f15a5d9e249aba76bc2eaad8",
    "title": "天",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "国阳崇大报，王宇藻多仪。",
      "散致尊王度，怀柔祝帝禧。",
      "储精通合漠，玩志协徵夷。",
      "律正风来迥，宵长月上迟。",
      "漏筒声淅沥，陛戟影流离。",
      "夙戒群伦序，交欢百虑怡。",
      "星繁陈法仗，云密荫平逵。",
      "传晓鸣梢动，威容声率祗。"
    ]
  },
  {
    "id": "2e89e420f15a5d9e249aba76428b4f87",
    "title": "天",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "圣运昭惟永，高真协降祥。",
      "方严泰坛祀，先荐釜山章。",
      "典礼官无旷，涓辰筮有常。",
      "中天华阙秘，象衮睟容庄。",
      "宵迥星河灿，风微羽卫扬。",
      "献酬灵契接，陟降宝仪彰。",
      "顾諟钦元命，寅恭达上苍。",
      "弥文辉竹帛，备物俨萧芗。",
      "尊道宸心至，登春雅俗康。",
      "犹将奉斋洁，禔福俟穰穰。"
    ]
  },
  {
    "id": "2e89e420f15a5d9eb8a0226811424560",
    "title": "西垣致斋日因成一章呈二相公",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "摄事修雩祀，斋居近紫庭。",
      "千门夏雨歇，高树夕阳生。",
      "更散掖垣静，风来钟漏清。",
      "岩廊惭旧德，书殿愧群英。",
      "白发将何补，丹心忽自惊。",
      "敢言陪邴魏，三接奉休明。"
    ]
  },
  {
    "id": "2e89e420f15a5d9e96e16cc1cc78d525",
    "title": "和御制祀后土",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "临晋迎清跸，灵坛备克禋。",
      "荐诚祠后土，求福为蒸民。",
      "展义王猷远，推恩庆赐均。",
      "千官陪汉祀，万国奉虞巡。",
      "仗卫明初日，郊原丽上春。",
      "花飞函谷路，柳暗大阳津。",
      "宿麦深藏雉，柔桑远映人。",
      "河流回二陕，山势壮三秦。",
      "箫鼓闻睢上，旌旗过渭滨。",
      "天声惊远野，兵气慑边邻。",
      "在镐皇欢洽，横汾睿藻新。",
      "周南惭滞迹，空想属车尘。"
    ]
  },
  {
    "id": "2e89e420f15a5d9e90b722e9fcb5ccc0",
    "title": "长郊雨馀远树减",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "遥山夏雨歇，远树凉风至。",
      "凭栏偶开襟，新蝉动秋思。",
      "沙溪洁细流，庭木惊疏翠。",
      "节候又复然，幽忧斯所萃。",
      "芳岁若奔流，羲光不停辔。",
      "感物悼前期，谁知此时意。"
    ]
  },
  {
    "id": "2e89e420f15a5d9e717bda4ecd419f2f",
    "title": "野步",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "幽景恣追寻，迟迟傍柳阴。",
      "静思非世务，孤立是闲心。",
      "村迥遥峰出，溪明返照侵。",
      "片沙招野步，白鹭伴高吟。",
      "积雨回塘涨，微晴叠翠深。",
      "春鸠鸣古寺，烟草入平林。",
      "迸笋行无定，飞花势不禁。",
      "凝然客亭上，乡思独沉沉。"
    ]
  },
  {
    "id": "2e89e420f15a5d9e51e611835b50c454",
    "title": "县斋春书十二韵",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "县幽无俗事，公退只高吟。",
      "江到荆门阔，山连蜀国深。",
      "峡云长映日，蛮雨易成霖。",
      "群雀鸣春院，饥猿叫夜岑。",
      "庭荒多古木，地僻见沙禽。",
      "印锁残阳后，人归叠翠阴。",
      "思乡空索寞，素分信浮沉。",
      "乐静稀尘累，甘闲负壮心。",
      "衰容常懒栉，病发岂胜簪。",
      "寡欲慵求友，防邪每自箴。",
      "浇风终耻合，前事固难谌。",
      "望断天涯外，离魂欲不禁。"
    ]
  },
  {
    "id": "2e89e420f15a5d9eaf9dfc58336b9d65",
    "title": "奉和御制南郊礼成",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "荐降灵符昭瑞命，交修盛则荐清衷。",
      "朝真曲里扬丕烈，类帝圆坛报昊穹。",
      "述职万邦咸执玉，来庭异域协占风。",
      "禹功高大天无极，尧德明如日正中。",
      "福浸含生臻富寿，泽流绵宇霈庞鸿。",
      "粢盛丰洁神皆飨，金石和平政本通。",
      "郁郁云烟当昼丽，熙熙景物共春融。",
      "群臣抃蹈瞻宸扆，愿比南山祝寿躬。"
    ]
  },
  {
    "id": "2e89e420f15a5d9ef2fcd143a3c609b8",
    "title": "奉和御制真游殿上梁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "敦崇妙本膺丕贶，浚发鸿源示永年。",
      "吉语密传当乙夜，粹仪祗觌拥祥烟。",
      "皇心翼翼精斋至，祖德绵绵道诲宣。",
      "诞集纯禧彰锡羡，交修茂典表钦先。",
      "爰稽大壮新琼宇，仰法殊庭设绮筵。",
      "山积瑰材咸备矣，神扶华栋见巍然。",
      "元龟献兆良辰协，哲匠施勤庶艺全。",
      "四柱如翚循宝势，觚棱削玉灿珠躔。",
      "黼帷夙设宸居丽，翠葆躬临圣志虔。",
      "昭答明灵陈盛会，睿词敷畅焕云笺。"
    ]
  },
  {
    "id": "2e89e420f15a5d9e5d253f231639efff",
    "title": "御制乃眷储闱方崇学术锡群书于册府励至业于承华日命近班同观盛事七言十韵诗一首奉圣旨次韵",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "景命昭彰佑德基，元储敦裕协祥期。",
      "寝门劭至尝无怠，学肆多闻讵有疑。",
      "金玉腾音锵睿律，简编申锡振良规。",
      "河图奥秘言诚训，艺圃优柔善益资。",
      "玉宇风清传密诏，蓬山云委锡芳蕤。",
      "天颜不远回宸眷，肉味都忘听宝辞。",
      "燕翼诒谋欣教盛，上庠隆道庆才奇。",
      "叨逢华旦居黄阁，久侍宣游近赤墀。",
      "恩厚荐承三昼接，力微宁致百工熙。",
      "东闱疏问英猷远，圣虑乾乾更念兹。"
    ]
  },
  {
    "id": "2e89e420f15a5d9ec5c0dcf79b1516db",
    "title": "御制庆先",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "天锡灵符兴宝祚，泽流绵宇福含生。",
      "蒸蒸至孝咸归厚，翼翼精衷尚执盈。",
      "顺考汉仪彰道广，钦崇周典阐文明。",
      "豆笾合飨丰盛备，管磬同和雅奏成。",
      "爱景融辉昭善应，非烟绚采协殊祯。",
      "尊升茂典光惇史，稽古鸿猷振帝纮。"
    ]
  },
  {
    "id": "2e89e420f15a5d9e1c09088b6bfe0047",
    "title": "奉和御制中秋玩月歌",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "戒井铜龙漏水平，玉轮初满物华清。光连南极星辉正，影泛中天帝宇明。",
      "风来蘋末披轻雾，香湿兰丛浥零露。绛河横度灿云章，灵鹊群飞绕宫树。",
      "法久照兮庆昌时，乐芳宴兮忘疲。敷睿文兮玩澄景，当严更兮渐永。",
      "九门秘邃敞尧宸，霭霭金波瞩目频。进牍岂能抽鄙思，赓歌深愧预朝伦。"
    ]
  },
  {
    "id": "2e89e420f15a5d9ed6a42828ec18272e",
    "title": "和御制降圣节内中道场睹瑞鹤神雀歌",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秋殿霜凝当永夕，灵场斋洁方无斁。高真谆诲昔亲闻，上帝休祯今再觌。",
      "郁葱兮卿云，仙鹤兮不群。肃清兮采席，神雀兮振翼。",
      "香飘华烛焰亭亭，风度翠帘声历历。嘉应纷纶宝运昌，圣人功与天无极。"
    ]
  },
  {
    "id": "2e89e420505683684ff66f98ccd606c2",
    "title": "奉和御制奉祀述怀歌",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "巍巍至德充绵宇，翼翼宸心临兆庶。",
      "覆育怀生动法天，讲求茂典皆师古。",
      "协和神化踵唐尧，彬蔚颂声逾吉甫。",
      "赫奕皇威振八荒，清夷王度绥中土。",
      "丰年朝野正欢康，溢牒充图福纪祥。",
      "睿圣继明恢大业，祯符锡祚降穹苍。",
      "省方展寀宣邦职，登岱铭功举国章。",
      "睢上埋牲专事地，汉唐故实存闻记。",
      "精灵昭感果潜通，瑞应昭臻知所自。",
      "飙羽光临神告彰，洪源肇启仙游暨。",
      "濑乡旧壤辟珍词，款谒斋庄敦睿意。",
      "谯都奏牍达彤庭，耆耋云趋共沥诚。",
      "顺考皇仪尊妙道，再修盛节徇舆情。",
      "声明文物当兴运，申命群儒究礼经。",
      "秩秩德音咸布惠，穰穰景福必求成。",
      "恭虔毖祠为斋久，企仰真风志克勤。",
      "肃奉萧芗嘉荐备，广覃庆赐湛恩频。",
      "式扬丕烈心弥洁，祗上鸿名道益伸。",
      "将睹虞巡陪法从，幸同凫藻乐昌辰。"
    ]
  },
  {
    "id": "2e89e42050568368a6e072b53115f379",
    "title": "述怀",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "吾家嗣儒业，奕世盛冠裳。",
      "桂籍冠伦辈，天下知声光。",
      "有才无其命，不得步玉堂。",
      "余亦好古者，诗礼承馀芳。",
      "赴义忘白刃，奋节凌秋霜。",
      "垂衣遇圣主，射策遭时昌。",
      "十九中高第，弱冠司国章。",
      "棘寺陪法吏，奉使安殊方。",
      "薄才难变俗，贱节惟勤王。",
      "务简忽兴念，不觉心彷徨。",
      "慈亲违万里，瘴雨悲南荒。",
      "端居增浩叹，离恨销刚肠。",
      "木落多异感，蝉鸣非故乡。",
      "长思千万乘，奉职升周行。",
      "步武亲玉陛，献纳肩忠良。",
      "功成自高退，散发游沧浪。"
    ]
  },
  {
    "id": "2e89e420f15a5d9ed026876e0c7f8dd9",
    "title": "古别意",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "水萤光淡晓色寒，庭除索寞星河残。",
      "清樽酒尽艳歌阕，离人欲去肝肠绝。",
      "露荷香散西风惊，征车渐远闻鸡鸣。",
      "深闺从此泣秋扇，梦魂长在辽阳城。"
    ]
  },
  {
    "id": "2e89e420505683687c5686285898496b",
    "title": "远恨",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "败叶乱如雨，暮蝉声似哭。",
      "感物悲昔心，佳期怅难续。",
      "云山虽阻叹，韶华若在目。",
      "深情染彩笺，密密空盈幅。",
      "温瘴雁不来，游鱼隐深谷。",
      "羽鳞孰可凭，音书安可复。",
      "焚灰寄长风，字灭魂亦逐。"
    ]
  },
  {
    "id": "2e89e420f15a5d9e3e6324b067891a0a",
    "title": "杂言",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "我徒旷达由胸臆，耻学鲰生事文墨。",
      "蛟龙长欲趁风雷，骐骥焉能制衔勒。",
      "锵金佩玉良有时，丐色谀言尽虚饰。",
      "功名富贵非偶然，杨子草玄徒默默。",
      "楚兰罢秀足蓬蒿，青松委干多荆棘。",
      "争如一醉度流年，免使悲欢荡情域。"
    ]
  },
  {
    "id": "2e89e420f15a5d9e80a68c33679cb17f",
    "title": "暇日游建平三闾故里庙貌荒凉惨动耳目噫贤者之祀",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "人生苦远游，多是悲登眺。",
      "况复念三闾，遗踪良可吊。",
      "道直出章华，才高逐边徼。",
      "冤声喷夜江，愁色迷烟峤。",
      "断碑没败莎，古木吟荒庙。",
      "祠正少来奠，岸峻稀停棹。",
      "神容渍老苔，坏壁通残照。",
      "旧径失朱门，空庭起寒烧。",
      "馀基虽索寞，清问长光耀。",
      "旌贤谁再兴，勿使过者诮。"
    ]
  },
  {
    "id": "2e89e420f15a5d9e8d70060cb268ec76",
    "title": "水阁晨起",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "板阁常晏眠，偶独起清旦。",
      "月落檐鸟语，烟开客船散。",
      "长江色自澄，汀树声空乱。",
      "群动又复然，劳劳可长叹。"
    ]
  },
  {
    "id": "2e89e420f15a5d9e2449c5f54a6734b9",
    "title": "晚望有感",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "出门望寒野，四顾惟椒坡。",
      "忆昔楚大夫，还此情如何。",
      "残阳半明雨，水落西风多。",
      "因同下蔡恨，不觉增悲歌。"
    ]
  },
  {
    "id": "2e89e420f15a5d9e33d403c799326da7",
    "title": "庚辰岁将命至巴东时已秋序霜荷索然偶赋是章用遣幽恨",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "秉轺偶将命，抚俗烟江湄。",
      "地僻接穷峡，务简稀公期。",
      "秋信任无趣，野怀良自宜。",
      "月白夜蝉响，池暗风荷衰。",
      "溪云入破牖，山菊开疏篱。",
      "贳酒不能醉，乡园空结悲。",
      "徘徊独凝望，目极长天涯。"
    ]
  },
  {
    "id": "2e89e420f15a5d9e7e2e60ad41e76e1b",
    "title": "成安感秋",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "蝉噪木叶下，远客忽惊秋。",
      "凝恨悲晚候，万绪皆如抽。",
      "芳时同梦幻，急景如奔流。",
      "念我何为者，年来生百忧。",
      "贫居负胜事，壮岁伤羁游。",
      "临民惭墨绶，垂钓思沧洲。",
      "达则济天下，穷当守一丘。",
      "胡能效时辈，腼冒随沉浮。"
    ]
  },
  {
    "id": "2e89e420f15a5d9ec7d4a6392402ba01",
    "title": "感兴",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "忆昔金门初射策，一日声华喧九陌。",
      "少年得意出风尘，自为青云无所隔。",
      "主上抡才登桂堂，神京进秩奔殊方。",
      "墨绶铜章竟何用，巴云瘴雨徒荒凉。",
      "有时扼腕生忧端，儒书读尽犹饥寒。",
      "丈夫意气到如此，搔首空歌行路难。"
    ]
  },
  {
    "id": "2e89e420f15a5d9e75672de8953611e2",
    "title": "雪霁池上",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "雪霁池上亭，晴光照泉石。",
      "暖觉岸冰销，静闻檐溜滴。",
      "务简身暂闲，景幽心自适。",
      "极目望南山，圭峰露微碧。"
    ]
  },
  {
    "id": "2e89e420f15a5d9eabe8f6575468130e",
    "title": "春郊闲望",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "风骚高处谢知音，公退何妨纵野吟。",
      "弱柳不能牵别恨，片云应念识闲心。",
      "沙平古岸春潮急，门掩残阳暮草深。",
      "凝望江皋动幽兴，数声钟磐出西林。"
    ]
  },
  {
    "id": "2e89e42050568368895acb8548dfbe95",
    "title": "华山",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "只有天在上，更无山与齐。",
      "举头红日近，回首白云低。"
    ]
  },
  {
    "id": "2e89e420f15a5d9e4197547e6e9e03ff",
    "title": "予顷从穰下移涖河阳，洎出中书，复领分陕。惟兹二镇俯接洛都，皆山河襟带之地也。每凭高极望，思以诗句状其物景，久而方成四绝句。书于河上亭壁",
    "authorName": "寇凖",
    "authorId": "2e89e42050568368d707329bce5140df",
    "dynasty": "宋",
    "content": [
      "【其一】",
      "堤草惹烟连野绿，岸花经雨压枝红。",
      "年来多病辜春醉，惆怅河桥酒旆风。",
      "【其二】",
      "蝉鸣日正树阴浓，避暑行吟独杖筇。",
      "却爱野云无定处，水边容易耸奇峰。",
      "【其三】",
      "岸阔樯稀浪渺茫，独凭危槛思何长。",
      "萧萧远树疏林外，一半秋山带夕阳。",
      "【其四】",
      "暮天寥落冻云垂，一望危亭欲下迟。",
      "临水数村谁画得，浅山寒雪未销时。"
    ]
  },
  {
    "id": "2e89e420505683681a902040a76c71a9",
    "title": "书河上亭壁",
    "authorName": "寇準",
    "authorId": "2e89e42050568368d707329bce5140df",
    "dynasty": "宋",
    "content": [
      "岸阔樯稀波渺茫，独凭危槛思何长。",
      "萧萧远树疏林外，一半秋山带夕阳。"
    ]
  },
  {
    "id": "2e89e420505d214c23da5723c41eb34d",
    "title": "吕子进知睦州予追送累日别后寄之",
    "authorName": "张举",
    "authorId": "2e89e420505d214cd1457b72d1457b72",
    "dynasty": "宋",
    "content": [
      "篱鴳云鹏各有程，匆匆相别未忘情。",
      "恨君不在篷窗底，共听萧萧夜雨声。"
    ]
  },
  {
    "id": "2e89e420505d214c17caa60b6fad4d23",
    "title": "游山寺",
    "authorName": "张举",
    "authorId": "2e89e420505d214cd1457b72d1457b72",
    "dynasty": "宋",
    "content": [
      "冻仆堆堆依灶燎，山僧草草具盘飧。",
      "井丹已厌尝葱叶，庾亮何劳借薤根。"
    ]
  },
  {
    "id": "2e89e420505d78606a2e76f3913d8638",
    "title": "诗一首",
    "authorName": "薛魁祥",
    "authorId": "2e89e420505d7860d1457b72d1457b72",
    "dynasty": "宋",
    "content": [
      "霜风猎猎催寒冬，诸君马首将欲东。出门浩气如长虹，举手欲挂扶桑弓。",
      "君家渭阳盖世功，黄沙万里归兵戎。牙旗金甲照天红，江南草木皆春风。",
      "黄金筑台高巃嵷，三千珠履夸豪雄。君今联辔登仙篷，绿水依依泛芙蓉。",
      "貂蝉出自兜鍪中，猬锋螳斧一扫空。我忝吴下旧阿蒙，铁砚磨尽平生工。",
      "于山未见泰华峰，于人未见欧阳公。借君谈天荐口为先容，他日四方上下追逐如云龙。"
    ]
  },
  {
    "id": "2e89e42050630bceb3d6a3e4d587ad56",
    "title": "石材庙题柱",
    "authorName": "陈刚中",
    "authorId": "2e89e42050630bced1457b72d1457b72",
    "dynasty": "宋",
    "content": [
      "疏爵新刚应，论功旧石材。",
      "能形文母梦，还讶佞人来。",
      "海市为谁出，衡云岂自开。",
      "乞灵如见告，逐客几时回。"
    ]
  },
  {
    "id": "2e89e42050630bce7e9fa73717f5fef0",
    "title": "阳关词",
    "authorName": "陈刚中",
    "authorId": "2e89e42050630bced1457b72d1457b72",
    "dynasty": "宋",
    "content": [
      "客舍休悲柳色新，东西南北一般春。",
      "若知四海皆兄弟，何处相逢非故人。"
    ]
  },
  {
    "id": "2e89e42050630bcea5e868d647286cf0",
    "title": "视涝",
    "authorName": "陈刚中",
    "authorId": "2e89e42050630bced1457b72d1457b72",
    "dynasty": "宋",
    "content": [
      "暨阳古泽中，今岁仍大水。",
      "舟行民田中，一浪四十里。",
      "农夫相对泣，父子饥欲死。",
      "酷吏亦何心，诛求殊未已。",
      "岂繄竭膏血，直欲剥肤髓。",
      "哀此无告民，有生皆赤子。",
      "天灾自流行，助虐亦何理。",
      "我愧才术疏，陆陆佐小垒。",
      "熟视不能救，有泪空如洒。",
      "皇心念下民，恻怛形诏旨。",
      "丁宁既谆复，象魏几黄纸。",
      "要须尽蠲除，仰称德意美。",
      "人微言或弃，归休从此始。"
    ]
  },
  {
    "id": "2e89e4205070c7a9f00878de788dc7a0",
    "title": "七星岩",
    "authorName": "叶南仲",
    "authorId": "2e89e4205070c7a9d1457b72d1457b72",
    "dynasty": "宋",
    "content": [
      "斗峰遥认旧嵩台，为劝耕农特地来。",
      "短李高名光翠壁，伪刘真迹没苍苔。",
      "洞天日永风埃静，岩窦云收霁色开。",
      "好景最宜供宴赏，操觚欲赋愧非才。"
    ]
  },
  {
    "id": "2e89e42050746fd517feea18d8acbe07",
    "title": "石门岩",
    "authorName": "赵师立",
    "authorId": "2e89e42050746fd5d1457b72d1457b72",
    "dynasty": "宋",
    "content": [
      "胜境传天下，曾封第七山。",
      "一岩悬石际，万木插云间。",
      "鸟过暮天碧，牛眠冬日闲。",
      "歌声初隐隐，疑自武陵还。"
    ]
  },
  {
    "id": "2e89e420507a1d20d2501957fbaabe1a",
    "title": "吊屈原",
    "authorName": "黄熙",
    "authorId": "2e89e420507a1d20d1457b72d1457b72",
    "dynasty": "宋",
    "content": [
      "放逐臣之常，胡为乎汨江。",
      "不先于楚死，未免作秦降。"
    ]
  },
  {
    "id": "2e89e420509a341f8072b65c674d7a1b",
    "title": "咏史",
    "authorName": "冯必大",
    "authorId": "2e89e420509a341fd1457b72d1457b72",
    "dynasty": "宋",
    "content": [
      "亭长何曾识帝王，入关便解约三章。",
      "只消一勺清冷水，冷却秦锅百沸汤。"
    ]
  },
  {
    "id": "2e89e42050ac172a40615e5532a98d73",
    "title": "幂窗",
    "authorName": "周献甫",
    "authorId": "2e89e42050ac172ad1457b72d1457b72",
    "dynasty": "宋",
    "content": [
      "薄纸新糊就，翛然一室清。",
      "有风寒不到，无月夜能明。",
      "暂隔前山色，时敲落叶声。",
      "冻蝇可憎汝，钻扑漫营营。"
    ]
  },
  {
    "id": "2e89e42050ac172ac8cf9c08bdbefb1c",
    "title": "吟轩",
    "authorName": "周献甫",
    "authorId": "2e89e42050ac172ad1457b72d1457b72",
    "dynasty": "宋",
    "content": [
      "何以号吟轩，疏窗矮屋椽。",
      "纸抄唐绝句，壁写宋诗篇。",
      "闲或支颐坐，慵来枕肘眠。",
      "读他三两意，心下自欣然。"
    ]
  },
  {
    "id": "2e89e42050ac172a567adf5d55fe964f",
    "title": "斋扉",
    "authorName": "周献甫",
    "authorId": "2e89e42050ac172ad1457b72d1457b72",
    "dynasty": "宋",
    "content": [
      "暂别斋扉数日馀，重来整顿案头书。",
      "砚池乾恐蚍蜉入，笔管闲容果裸居。",
      "叶长密留梅实少，笋生多补竹茎疏。",
      "匆匆未暇供吟课，莺送清声一起予。"
    ]
  },
  {
    "id": "2e89e42050ac172ae69d2addd8f9508f",
    "title": "邹震父迁居界步",
    "authorName": "周献甫",
    "authorId": "2e89e42050ac172ad1457b72d1457b72",
    "dynasty": "宋",
    "content": [
      "买得林庐在水西，眼前幽事总相宜。",
      "溪山处分莺看管，梅竹添差鹤护持。",
      "旋理小园增野趣，先留隙地作楼基。",
      "却来界步晴岚底，收拾湄湘八景诗。"
    ]
  },
  {
    "id": "2e89e42050ac172a4922232ab4635259",
    "title": "嘲秃笔",
    "authorName": "周献甫",
    "authorId": "2e89e42050ac172ad1457b72d1457b72",
    "dynasty": "宋",
    "content": [
      "中书君己不中书，椎钝无心费指呼。",
      "别有管城堪任使，从教骂作笔头奴。"
    ]
  },
  {
    "id": "2e89e42050ca881c4b417b51ba0e9241",
    "title": "吴下同年会诗",
    "authorName": "胡元功",
    "authorId": "2e89e42050ca881cd1457b72d1457b72",
    "dynasty": "宋",
    "content": [
      "佳辰胜集不相违，慨念同年会遇稀。",
      "独有二天均覆荫，归来三径幸栖依。",
      "诗篇酒盏论时事，山色湖光映夕晖。",
      "自愧衰迟与荣观，拟将委翅附高飞。"
    ]
  },
  {
    "id": "2e89e42050df7cd4bc45177413850600",
    "title": "赵子固水仙图",
    "authorName": "程骧",
    "authorId": "2e89e42050df7cd4a0161022242c100d",
    "dynasty": "宋",
    "content": [
      "几日东风雨乍晴，独骑官马绕湖行。",
      "诗成酒力都消尽，人与仙花一样清。"
    ]
  },
  {
    "id": "2e89e42050f8a3bd2022c47ed7861f7f",
    "title": "雁来红",
    "authorName": "孙吴会",
    "authorId": "2e89e42050f8a3bdd1457b7267883bbe",
    "dynasty": "宋",
    "content": [
      "眩碧成朱被眼瞒，分明是叶作花看。",
      "道人本不知香色，只与窗前草一般。"
    ]
  },
  {
    "id": "2e89e42051014623fdad685fbbafc4a9",
    "title": "纪游",
    "authorName": "朱大卿",
    "authorId": "2e89e42051014623d1457b72d1457b72",
    "dynasty": "宋",
    "content": [
      "开秋气微肃，天水湛相照。",
      "扁舟惬幽寻，层峰入奇眺。",
      "融结几何年，指顾集群妙。",
      "神仙得非幻，遗蜕在岩窍。",
      "行往求其踪，恐为识者笑。",
      "独鹤去不还，山猿偶然叫。",
      "应有采芝人，凌空发长啸。"
    ]
  },
  {
    "id": "2e89e4205119ff16f4a5c24643399271",
    "title": "端午",
    "authorName": "黄朝英",
    "authorId": "2e89e4205119ff16d1457b72d1457b72",
    "dynasty": "宋",
    "content": [
      "孟君此日钟英气，王凤今朝袭庆源。",
      "五色呈祥文必显，丙时先诞位非尊。",
      "兰汤备浴传荆俗，水马浮江吊屈魂。",
      "因笑唐家公主騃，预令驰驿剪祗洹。"
    ]
  },
  {
    "id": "2e89e420512f72d16a0028f119d20dbe",
    "title": "二妃庙",
    "authorName": "李邦彦",
    "authorId": "2e89e420512f72d1d1457b724a213d37",
    "dynasty": "宋",
    "content": [
      "苍梧杳霭迷遐躅，晚云愁入修眉绿。",
      "薰风不动五弦空，清血斑斑在山竹。"
    ]
  },
  {
    "id": "2e89e42051301b6265c3b5228e1b428e",
    "title": "怀霍山",
    "authorName": "蓝乔",
    "authorId": "2e89e42051301b62d1457b72d1457b72",
    "dynasty": "宋",
    "content": [
      "太乙峰前是我家，满床书史足生涯。",
      "春深带酒不归去，老却碧桃无限花。"
    ]
  },
  {
    "id": "2e89e42051301b62d44d62511e0af795",
    "title": "题霍山岩",
    "authorName": "蓝乔",
    "authorId": "2e89e42051301b62d1457b72d1457b72",
    "dynasty": "宋",
    "content": [
      "人间富贵尘如海，虚度春三二月花。",
      "八表烟霞总一家，蓝乔到此作生涯。"
    ]
  },
  {
    "id": "2e89e4205131a5c2c286d93a1dc2751d",
    "title": "新亭",
    "authorName": "史正志",
    "authorId": "2e89e4205131a5c2d1457b72d1457b72",
    "dynasty": "宋",
    "content": [
      "龙盘虎踞阻江流，割据由来起仲谋。",
      "从此但夸佳丽地，不知西北有神州。"
    ]
  },
  {
    "id": "2e89e4205131a5c2c286d93a30654c1f",
    "title": "新亭",
    "authorName": "史正志",
    "authorId": "2e89e4205131a5c2d1457b72d1457b72",
    "dynasty": "宋",
    "content": [
      "忽枉王人六辔驰，新亭有酒便同持。",
      "坐中不作南冠叹，江左夷吾是素期。"
    ]
  },
  {
    "id": "2e89e4205131a5c26a9f796a0ae9bf42",
    "title": "黄陵题咏",
    "authorName": "史正志",
    "authorId": "2e89e4205131a5c2d1457b72d1457b72",
    "dynasty": "宋",
    "content": [
      "玉驭苍梧去不还，泪痕泪竹尚斑斑。",
      "空传朱瑟流幽怨，谩许明珠解佩还。"
    ]
  },
  {
    "id": "2e89e4205131a5c26a9f796a29c3235f",
    "title": "黄陵题咏",
    "authorName": "史正志",
    "authorId": "2e89e4205131a5c2d1457b72d1457b72",
    "dynasty": "宋",
    "content": [
      "庙塑湘妃少女容，谁知百岁奉重瞳。",
      "从今好事诗骚客，庄肃当存念虑中。"
    ]
  },
  {
    "id": "2e89e4205131a5c26a9f796a4dd5a937",
    "title": "黄陵题咏",
    "authorName": "史正志",
    "authorId": "2e89e4205131a5c2d1457b72d1457b72",
    "dynasty": "宋",
    "content": [
      "直方谁似退之贤，过庙当时祷亦虔。",
      "徼福乞灵旋有助，倾囊十万出私钱。"
    ]
  },
  {
    "id": "2e89e42051382949bc21c387f6c6b88c",
    "title": "送程给事知越州",
    "authorName": "周直孺",
    "authorId": "2e89e42051382949d1457b72d1457b72",
    "dynasty": "宋",
    "content": [
      "三吴冠盖并驱驰，名德如公亦已稀。",
      "胥口沈珠唐相事，会稽怀绶汉臣归。",
      "光华昼绣家山近，浩荡秋风画鹢飞。",
      "十万疲民待仁政，未应只为脍鲈肥。"
    ]
  },
  {
    "id": "2e89e420513a3b775fd46cba925992aa",
    "title": "游七星岩",
    "authorName": "廖颙",
    "authorId": "2e89e420513a3b77d1457b72d1457b72",
    "dynasty": "宋",
    "content": [
      "斗峰遥忆旧松台，为劝农耕特地来。",
      "短李高名光翠壁，伪刘陈迹没苍苔。",
      "洞天日永风埃净，岩壑云收霁色开。",
      "好景最宜供宴赏，操觚欲赋愧非才。"
    ]
  },
  {
    "id": "2e89e420513a3b778744f08d560c098e",
    "title": "虎跑泉",
    "authorName": "廖颙",
    "authorId": "2e89e420513a3b77d1457b72d1457b72",
    "dynasty": "宋",
    "content": [
      "真驭遗踪古，寒泉泻石清。",
      "养源人莫测，流润济苍生。"
    ]
  },
  {
    "id": "2e89e420513eb044a234817be883d46b",
    "title": "白石山",
    "authorName": "宋晋之",
    "authorId": "2e89e420513eb044ffeed84c285ab944",
    "dynasty": "宋",
    "content": [
      "日车未访到仙宫，日脚将西又转蓬。",
      "莫怪登山能草草，只缘行李自匆匆。",
      "玉棺已去人何在，石鼎虽存味早空。",
      "休羡古来名与迹，几多丘壑在胸中。"
    ]
  },
  {
    "id": "2e89e4205145315e2c5e5b0c8d87ce49",
    "title": "春日田园杂兴",
    "authorName": "洪贵叔",
    "authorId": "2e89e4205145315ed1457b72d1457b72",
    "dynasty": "宋",
    "content": [
      "弃官杜甫罹天宝，辞令陶潜叹义熙。",
      "暖日浣溪仍旧迹，春风栗里只前时。",
      "苗生阡陌培嘉种，花绕林塘发故枝。",
      "佳兴二公能领会，可能胸次太多诗。"
    ]
  },
  {
    "id": "2e89e4205145921c8dceaf5b2be17b12",
    "title": "观古鱼凫城",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "野寺依修竹，鱼凫迹半存。",
      "高城归野垄，故国霭荒村。",
      "古意凭谁问，行人谩苦论。",
      "眼前兴废事，烟水又黄昏。"
    ]
  },
  {
    "id": "2e89e4205145921ca3ee099861658e8a",
    "title": "过张白云先生故居",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "世外烟霞未易期，可人平野淡秋曦。",
      "篮舆出郭梦差好，竹杖临流意共迟。",
      "已觉此怀飞缥渺，不须明月问盈亏。",
      "仙翁骑鹤归来否，旧隐林高绿更奇。"
    ]
  },
  {
    "id": "2e89e4205145921c685131034f3e6266",
    "title": "赋成都张氏蜀锦园",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "池南池北蜀宫春，红湿花枝压锦城。",
      "袖手纵观花似笑，相看一脉话尤情。"
    ]
  },
  {
    "id": "2e89e4205145921c68513103966f5556",
    "title": "赋成都张氏蜀锦园",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "乾坤开关记王春，剑阁峥嵘拱帝城。",
      "不许此花归阆苑，锦台南畔古今情。"
    ]
  },
  {
    "id": "2e89e4205145921cf40690cb014b807a",
    "title": "赋蘧仙观古楠",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "风雨纵横八面看，巍然此柱欲擎天。",
      "壮心已与云龙会，弹指消摩八百年。"
    ]
  },
  {
    "id": "2e89e4205145921c3d8f4f6db859da6f",
    "title": "赋成都碧鸡坊李氏石君",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "造化小儿斫山骨，几年流落蛟龙窟。太湖一碧浸玻璃，澜吞浪吐穷奔突。",
      "瑰奇未许困泥沙，漂出江皋空㟮屼。清寒偃蹇如高人，肯向蓬蒿念埋没。",
      "曩闻上苑饶奇珍，千形万状高嶙峋。当年搜索困山海，毡包席裹车辚辚。",
      "规模岂但肖五岳，气象直欲凌三神。一朝胡马窥城下，例随矢石荒荆榛。",
      "怜君分落幽人手，不逐尔辈污尘垢。首阳寂寞伯夷清，潇湘冷落三闾瘦。",
      "李侯胸中饱云梦，得君不用斯琼玖。馆之旧隐与周旋，竹士松宾三益友。",
      "相看一洗名利心，眉宇更清元德秀。君今几世德未衰，霜寒玉立癯而寿。",
      "咄嗟世眼多嗜好，玩形忘理十八九。奇章所蓄森琅玕，名标甲乙空纷然。",
      "到溉奇礓高崒嵂，一掷徒为负进钱。石君于汝非不厚，较其所得无何有，愿公世济此君为不朽。"
    ]
  },
  {
    "id": "2e89e4205145921c6f8744773bbda184",
    "title": "赋张白云先生故居溪上菊",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "金衣绿裳仙，不嗅春风馀。",
      "飘摇清江练，服佩玄圃珠。",
      "欲骖冲霄鸾，鞭起横海鱼。",
      "天游浩无际，妙寄良可娱。"
    ]
  },
  {
    "id": "2e89e4205145921cbd592b871bd5f3c7",
    "title": "纪申提学高行",
    "authorName": "孙松寿",
    "authorId": "2e89e4205145921cb59c67bfd1457b72",
    "dynasty": "宋",
    "content": [
      "忆昔儿童饱梨栗，斑衣偃伏先君侧。",
      "每闻正色说我翁，口口奇奇长太息。",
      "先君墓草今芊芊，尚想遗言过庭日。",
      "恨无佳传掬芳馨，洗我肝心百非僻。",
      "一朝幽镌晃入手，刓忍如怀夜光璧。",
      "男儿大节要奇伟，一日成就天所锡。",
      "我翁当年鸾鹤雏，一别旧巢无处觅。",
      "桑弧射处掩蓬蒿，独把窅窊飞俊翮。",
      "杨宗不绝仅如线，大义欲归归不得。",
      "凝香夜半祷灵空，愿杨有子归宫室。",
      "果然天助两飞鸿，翁喜当兴子云宅。",
      "绛霄回首拟归来，抚我恩深重嗟惜。",
      "弃官十载营旨甘，送死养生无一失。",
      "寸心安矣指白云，百拜双亲泪濡席。",
      "茅檐虽陋生处所，此心不以万钟易。",
      "几年夜泪湿衾裯，今作儿啼情自适。",
      "登堂悲喜动行人，里巷喧呼手加额。",
      "珠还合浦已无憾，老蚌沙泥忍遗逸。",
      "穷檐忽见相抱持，孺慕丹心始云毕。",
      "一子来归咏白华，三家孝爱融春色。",
      "雍容去就良可观，无乃扶持有神物。",
      "始知造化惜颓波，畀以难能令一出。",
      "玉堂丈人风教手，一日得之几折屐。",
      "何不荐之陛下圣，蜀有孝子声藉藉。",
      "奇人异行感至尊，凤诏褒华宠其实。",
      "人间一日传万口，坐使浇风四方激。",
      "佥谋方欲置廊庙，病卧王州嗟易箦。",
      "短生梦幻何足悲，此念未随生死隔。",
      "百身莫赎叹朝露，端合天公任其责。",
      "真人慨念录其孤，椽笔大书光史策。",
      "丈夫乃尔亦何憾，鬼哭人号空怨忆。",
      "萧萧绿野长安道，万里羁魂动行客。",
      "只今四海归宗议，字字秋霜凛寒日。",
      "一言我欲招翁魂，香骨有灵宜可格。",
      "圣朝当今以孝治，好树丰碑旌洁白。",
      "磨崖百丈置岩阿，当有山灵夜呵诘。",
      "诸郎况是足风规，请叩帝阍为此策。",
      "长使千秋孝子碑，屹与岷峨对翁室。"
    ]
  },
  {
    "id": "2e89e420514f31c835fc1527588f737f",
    "title": "董凤山",
    "authorName": "韩常卿",
    "authorId": "2e89e420514f31c8d1457b72d1457b72",
    "dynasty": "宋",
    "content": [
      "丹灶棋盘去不收，未知踪迹为谁留。",
      "烟霞空锁樵人径，松桧重阴古寺楼。",
      "怪木化龙云雨夜，碧波涵月镜潭秋。",
      "辽东梦断无归鹤，山自嵯峨水自流。"
    ]
  },
  {
    "id": "2e89e4205151f07f4f2d038c51d58345",
    "title": "题玉岩次韵",
    "authorName": "郑蕴",
    "authorId": "2e89e4205151f07fd1457b72d1457b72",
    "dynasty": "宋",
    "content": [
      "乱山环绕疑无路，却望人家岭上村。",
      "古寺性耽泉石趣，孤城不见水烟昏。",
      "早行携杖雪初起，夜诵挑灯景尚暄。",
      "遥问隐居何处是，满岩松竹至今存。"
    ]
  },
  {
    "id": "2e89e4205151f07f4f2d038c3c46dd21",
    "title": "题玉岩次韵",
    "authorName": "郑蕴",
    "authorId": "2e89e4205151f07fd1457b72d1457b72",
    "dynasty": "宋",
    "content": [
      "世路从来疏散甚，江山好处且归休。",
      "饭馀正好远寻景，棋罢何妨闲倚楼。",
      "岭外梅疏初破腊，岩前松老不知秋。",
      "晚风落日催归兴，更约闲时取次游。"
    ]
  },
  {
    "id": "2e89e420515a82b112e29063871e13c8",
    "title": "挽崔舍人",
    "authorName": "陈苍舒",
    "authorId": "2e89e420515a82b1d1457b72d1457b72",
    "dynasty": "宋",
    "content": [
      "早结渊衷眷，英名擅四方。",
      "献箴诚剀切，屡谏极忠良。",
      "劝讲黄金殿，修辞白玉堂。",
      "簪绅歆盛美，何事遽云亡。"
    ]
  },
  {
    "id": "2e89e420515a82b112e2906392cd491e",
    "title": "挽崔舍人",
    "authorName": "陈苍舒",
    "authorId": "2e89e420515a82b1d1457b72d1457b72",
    "dynasty": "宋",
    "content": [
      "昔宰金渊日，获从二陆游。",
      "同朝深自喜，投袂意相稠。",
      "□□方惊殁，公乎遽若休。",
      "佳城知有日，老泪洒西州。"
    ]
  },
  {
    "id": "2e89e420516884ef77d4f2f0baf20c95",
    "title": "题清习阁",
    "authorName": "闻人符",
    "authorId": "2e89e420516884efd1457b72d1457b72",
    "dynasty": "宋",
    "content": [
      "清晓卷书坐，开帘揖远峰。",
      "腻云留宿润，膏雨沐春容。",
      "世味生来薄，诗愁晚更浓。",
      "溪山看未足，还听暮楼钟。"
    ]
  },
  {
    "id": "2e89e420516d844acc3038eda7a4a590",
    "title": "龙湫",
    "authorName": "郭君举",
    "authorId": "2e89e420516d844ad1457b72d1457b72",
    "dynasty": "宋",
    "content": [
      "绝顶龙君宅，深疑与海连。",
      "飞来千丈瀑，下润几桑田。",
      "噀日虹霓壮，随风雪霰圆。",
      "高寒吟未稳，欲去复回旋。"
    ]
  },
  {
    "id": "2e89e420516d844aa6109307bd28d063",
    "title": "观音岩",
    "authorName": "郭君举",
    "authorId": "2e89e420516d844ad1457b72d1457b72",
    "dynasty": "宋",
    "content": [
      "上得马鞍岭，奇峰应接频。",
      "遥看孤绝处，分现普陀身。",
      "纳月瓶泉冷，娇春柳黛新。",
      "却疑吴道子，貌出此岩真。"
    ]
  },
  {
    "id": "2e89e420516d844af625f8dc95cfaf44",
    "title": "天聪洞",
    "authorName": "郭君举",
    "authorId": "2e89e420516d844ad1457b72d1457b72",
    "dynasty": "宋",
    "content": [
      "混沌何年凿，天聪亦强名。",
      "我疑龙窟宅，人说鬼经营。",
      "梯向岩边接，云从洞里生。",
      "此行顽健甚，脚力十分轻。"
    ]
  },
  {
    "id": "2e89e420516d844a6a0f30a292ee5365",
    "title": "维摩室",
    "authorName": "郭君举",
    "authorId": "2e89e420516d844ad1457b72d1457b72",
    "dynasty": "宋",
    "content": [
      "来问维摩室，因参不二门。",
      "一龛间日月，方丈别乾坤。",
      "风落岩花暖，雨晴山鸟喧。",
      "何当分半席，默坐听潺湲。"
    ]
  },
  {
    "id": "2e89e4205173a9a81a753f4a797db226",
    "title": "登南山塔",
    "authorName": "曹棐",
    "authorId": "2e89e4205173a9a8d1457b72d1457b72",
    "dynasty": "宋",
    "content": [
      "平生登塔与登楼，乱尽乡心送尽愁。",
      "试上南山山下塔，依前怀古复悲秋。"
    ]
  },
  {
    "id": "2e89e420517fee353d3f224c3f6cc2c3",
    "title": "众乐亭",
    "authorName": "陈汝羲",
    "authorId": "2e89e420517fee35d1457b72d1457b72",
    "dynasty": "宋",
    "content": [
      "闻说湖亭又一新，不徒行乐乐斯民。",
      "水光剩占鸥鹇地，人意常同桃李春。",
      "试展画图清俗眼，况专闲席傲天真。",
      "使君已陟螭头贵，应为烟云入梦频。"
    ]
  },
  {
    "id": "2e89e420517fee353d3f224c42a5ab32",
    "title": "众乐亭",
    "authorName": "陈汝羲",
    "authorId": "2e89e420517fee35d1457b72d1457b72",
    "dynasty": "宋",
    "content": [
      "遥思湖上自由春，醉踏吟看属使君。",
      "水底天光开静鉴，岸头花气递红云。",
      "岛浮虚槛桥桥接，风翼时钟寺寺闻。",
      "渍墨新名人会否，不将民乐废民勤。"
    ]
  },
  {
    "id": "2e89e4205190ad1ecaae89961e993aa6",
    "title": "仙都山",
    "authorName": "胡升",
    "authorId": "2e89e4205190ad1ec54e7837d94e18a8",
    "dynasty": "宋",
    "content": [
      "鼎湖不可见，巍然但孤峰。",
      "特立亘万古，气压诸山雄。",
      "黄帝久得仙，游行跨飞龙。",
      "至今世俗传，尚指辇路通。",
      "颇如升天桧，追求白鹿踪。",
      "常言贵荒唐，厥见真儿童。",
      "顾惟此山奇，实宜仙所宫。",
      "水声来冷风，和以万本松。",
      "客枕久未稳，笙箫满虚空。",
      "颇疑九成音，不在二典中。",
      "但恐蚩尤旗，晔晔舒长虹。",
      "虽能独不死，忍视斯民穷。",
      "君看涿鹿战，万古蒙其功。",
      "鼎湖何足道，帝德弥苍穹。"
    ]
  },
  {
    "id": "2e89e420519badfa66d303a361bf4e1d",
    "title": "游贾氏南园",
    "authorName": "韩缜",
    "authorId": "2e89e420519badfa03e0704bdb2b4182",
    "dynasty": "宋",
    "content": [
      "江堤杨柳碧毵毵，闲访名园郡郭南。",
      "垄麦生齐知雨足，海棠开遍觉春酣。",
      "门前幽径通芳蕙，竹里虚亭对远岚。",
      "风物有情应笑我，不携歌酒只清谈。"
    ]
  },
  {
    "id": "2e89e420519badfa66c50f29d25b66ae",
    "title": "庚子八月八日再游东山寺",
    "authorName": "韩缜",
    "authorId": "2e89e420519badfa03e0704bdb2b4182",
    "dynasty": "宋",
    "content": [
      "蜀师当日戍黄金，此地由来险阻深。",
      "漾水东流自纡直，泰山北望正嵚崟。",
      "凉风肃物初秋意，膏泽愆期旦昼阴。",
      "同是天涯未归客，荒烟斜日正登临。"
    ]
  },
  {
    "id": "2e89e420519badfa44467473de9b7375",
    "title": "游东山寺",
    "authorName": "韩缜",
    "authorId": "2e89e420519badfa03e0704bdb2b4182",
    "dynasty": "宋",
    "content": [
      "久有东林约，因乘暇日游。",
      "眼明初出郭，神王欲凌秋。",
      "野旷鶱孤隼，江清扬远鸥。",
      "近山青嶂合，多稼绿云浮。",
      "鸡犬声相接，沟塍水乱流。",
      "度桥喧从骑，环树转鸣驺。",
      "问俗惊尧壤，寻僧到沃洲。",
      "深沈开宝闼，磅礴𨋗华辀。",
      "像设严珠殿，经声隐绛帱。",
      "仰看香刹直，徐步画廊修。",
      "遇物皆周览，逢轩即少留。",
      "前庭初显豁，后径转深幽。",
      "野岭苍筠丽，霜枫赤叶稠。",
      "隔墙闻好鸟，循沼玩游鯈。",
      "翠干棕才剥，红芒稻半收。",
      "凌虚登陛道，匝境对岑楼。",
      "暗谷藏危栈，平沙际别州。",
      "川原同聚沫，身世剧浮鸥。",
      "回首飘乡思，临尊浣客愁。",
      "清闲资善奕，决胜在冥搜。",
      "影动穰苴表，风生曲逆筹。",
      "归鞍不敢缓，斜日照文楸。"
    ]
  },
  {
    "id": "2e89e420519badfa0fc8a11fb03a9254",
    "title": "崇法寺",
    "authorName": "韩缜",
    "authorId": "2e89e420519badfa03e0704bdb2b4182",
    "dynasty": "宋",
    "content": [
      "久闻云际山，中有古招提。",
      "新秋喜远览，锐意穷攀跻。",
      "出郭值微雨，凉风晓萋萋。",
      "陂陀越大岭，沙路净无泥。",
      "野沃稻田秀，耒耜沿沟畦。",
      "登岑复入谷，渐过西山西。",
      "举首望华屋，双岸郁相携。",
      "虚桥驾烟霭，峻闼排虹霓。",
      "下马踏危级，褰裳涉修梯。",
      "超然层阁外，仰视穹苍低。",
      "俯眺亦何有，森森乔木齐。",
      "喧嚣从吏语，嘲唽惊禽啼。",
      "既饭复搜讨，林间得幽蹊。",
      "岩阿访灵迹，大士常高栖。",
      "古殿蚀苔藓，丹青暗尘㙠。",
      "俯身践危蹬，侧足缘深溪。",
      "老树阴潭黑，风修乱蝉嘶。",
      "悬泉洗阴壁，莹色如玻瓈。",
      "佳观诚可恋，迟留惧颠挤。",
      "扪萝出天险，始免魂神睽。",
      "缓步淩巀嵲，双旌随杖藜。",
      "回瞻花雨地，已被烟云迷。",
      "顿辔下平陆，晴川留马蹄。",
      "新篁映碧宇，野寺临长堤。",
      "乘倦驻归策，荒园步柔荑。",
      "婆娑两高树，磊落垂红离。",
      "汲井漱甘液，拂尘观旧题。",
      "出门尚斜日，隐隐闻城鼙。",
      "胜概亦陈迹，茫然失端倪。",
      "为诗记仿佛，吾友无诃诋。"
    ]
  },
  {
    "id": "2e89e42051b9732a30d3ac01e5527a36",
    "title": "山中即景四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "谷风吹我户，襟抱豁然开。",
      "雪向梅边尽，春从柳上来。",
      "花瓶长绿草，茶碗泛香醅。",
      "逸兴难拘缚，寻诗屐破苔。"
    ]
  },
  {
    "id": "2e89e42051b9732a30d3ac01e77febe6",
    "title": "山中即景四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "趁此清和景，荷筒酒一吞。",
      "围棋开北墅，羽扇取南薰。",
      "兰雨清传馥，鸥波绿涨纹。",
      "枕书鼾睡处，忽梦到陶君。"
    ]
  },
  {
    "id": "2e89e42051b9732a30d3ac01f06e03e8",
    "title": "山中即景四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "故园秋雨后，足迹遍溪山。",
      "月入芦花冷，风磨柳叶残。",
      "群乌乱木末，独雁咽云端。",
      "此景堪谁遣，村醪味带酸。"
    ]
  },
  {
    "id": "2e89e42051b9732a30d3ac0198da2402",
    "title": "山中即景四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "茅屋冻将压，柴门寒自拴。",
      "掘炉煨芋栗，呵笔写诗篇。",
      "策杖深山里，寻梅古洞边。",
      "谁知居士乐，翻受俗人怜。"
    ]
  },
  {
    "id": "2e89e42051b9732a651d0ccb6e561eb2",
    "title": "暮春即景",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "衡门三月景，万顷浩无穷。",
      "堤柳轻浮碧，野花净落红。",
      "小桥溪水涨，曲径峪云笼。",
      "牧子横牛背，前村一笛风。"
    ]
  },
  {
    "id": "2e89e42051b9732a0904127594a95b81",
    "title": "仲夏即景",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "五月憩孤村，幽情夐不群。",
      "鹭飞天上雪，鸥渡渚中云。",
      "翠麦刚才刈，青苗又复芸。",
      "浮生行乐耳，世事不须论。"
    ]
  },
  {
    "id": "2e89e42051b9732a5ea2d7255db7d652",
    "title": "避暑",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "寰区皆是火，何地避炎官。",
      "散发松阴下，挂巾石壁间。",
      "诗题疏竹润，酒入碧筒寒。",
      "不必频挥羽，清风无汗颜。"
    ]
  },
  {
    "id": "2e89e42051b9732a822ccc9b05e7d6bc",
    "title": "重九对菊",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "霜压危檐冷，萧条秋满林。",
      "青云知己惠，黄菊故园心。",
      "百虑凭祛遣，颓龄仗制禁。",
      "缅思彭泽叟，履运□怀深。"
    ]
  },
  {
    "id": "2e89e42051b9732afb3f9b476eed4942",
    "title": "己卯岁除夜",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "刚迎新岁至，俄惊岁复分。",
      "烧灯明万户，爆竹响千门。",
      "愁对梅花咏，强将柏叶吞。",
      "经年心底事，明日付东君。"
    ]
  },
  {
    "id": "2e89e42051b9732a6d90f94af59b22e3",
    "title": "兰边晚酌",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "深谷笼幽色，超然味更长。",
      "薰人先欲醉，对客漫斟尝。",
      "初触来歌席，犹疑扑酒觞。",
      "主人困坐久，寂寂不闻香。"
    ]
  },
  {
    "id": "2e89e42051b9732ada51bb8963a90d89",
    "title": "谢徐隐君屡见惠",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "慷慨论交日，情深即故知。",
      "金兰敦古道，松柏挺奇姿。",
      "屡辱分嘉惠，何繇致我私。",
      "临风无限思，搔首一嗟咨。"
    ]
  },
  {
    "id": "2e89e42051b9732a5fcdf2bfe61bbac1",
    "title": "病中感友不至",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "侬家好观水，结屋傍西湖。",
      "荒径人踪少，苍苔鸟迹无。",
      "交情穷始见，世态燠斯孚。",
      "病懒疏迎接，偏宜客不呼。"
    ]
  },
  {
    "id": "2e89e42051b9732a5c1bba0066f31922",
    "title": "搆竹楼初成",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "竹楼新搆喜初成，为检遗编课子程。",
      "山近砚池云自湿，门无辙迹草偏青。",
      "光团霁月盘书案，翠暖香风透画屏。",
      "旧业深怀期远大，心田寸许欲耘耕。"
    ]
  },
  {
    "id": "2e89e42051b9732a990fa2acf043f258",
    "title": "甑山",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "湖心一凸起金峦，举目浑如甑底看。",
      "偃月苍松多少树，敲风翠竹两三竿。",
      "石头苔藓痕常湿，叶底杨梅味带酸。",
      "谁学林君来结屋，风光应不让孤山。"
    ]
  },
  {
    "id": "2e89e42051b9732a5f57c05a1edc83f6",
    "title": "创泳泽书院初成",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "万古湖山一望央，紫阳道脉壮宫墙。",
      "佳朋鳞集互联榻，多士云从相共堂。",
      "地有金罍非福瑞，天将玉汝任纲常。",
      "要知学问无他术，只在工夫不怠荒。"
    ]
  },
  {
    "id": "2e89e42051b9732a99816a6d30975c35",
    "title": "倦来归",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "驰驱数载倦来归，一任流光暗里催。",
      "缩首愿情忘势利，敛踪甘不受轻肥。",
      "动于沼上观鸥侣，静在松间共鹤栖。",
      "此外嚣嚣无别事，编茅插棘护幽扉。"
    ]
  },
  {
    "id": "2e89e42051b9732a22b39f444ed32532",
    "title": "释闷",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "槛外山花照眼明，独怜幽抱向谁评。",
      "因寻乐处诗为友，欲破愁城酒作兵。",
      "歌罢倦吟多少句，醉馀强进两三觥。",
      "春光容易催人老，莫把污名玷此生。"
    ]
  },
  {
    "id": "2e89e42051b9732a5e8779b44163b6b4",
    "title": "丙戌春雾",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "忽逢阴浊气氤氲，四顾山河尽已昏。",
      "窗外霏霏成细雨，檐端渺渺缀浮云。",
      "朦胧咫尺人难辨，混沌东西路不分。",
      "若得一番风扫后，依然再觌旧乾坤。"
    ]
  },
  {
    "id": "2e89e42051b9732aa5945ed5f9cd0334",
    "title": "立夏",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "四时天气促相催，一夜薰风带暑来。",
      "陇亩日长蒸翠麦，园林雨过熟黄梅。",
      "莺啼春去愁千缕，蝶恋花残恨几回。",
      "睡起南窗情思倦，闲看槐荫满亭台。"
    ]
  },
  {
    "id": "2e89e42051b9732aa91d4ea799f8fd10",
    "title": "闻莺",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "闷坐书斋学诉春，漫思黄鸟转伤神。",
      "惟知弄舌娇和巧，不管行人喜与嗔。",
      "侵晓爱趋红树暖，移时又向绿杨新。",
      "始知春燕情何厚，日日相依旧主人。"
    ]
  },
  {
    "id": "2e89e42051b9732a070b7e4fcbd2af73",
    "title": "咏兰",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "晓来一雨忽初收，九畹分香绕碧流。",
      "裛露灵苗凝浅翠，迎风素质拂轻柔。",
      "自甘深谷同巢许，不羡巍阶并管周。",
      "物类尚知羞媚世，污名秽节岂吾俦。"
    ]
  },
  {
    "id": "2e89e42051b9732a11d6867ec268ce31",
    "title": "寿黄有司诞日",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "天挺英才佐庙廊，千年懋绩炳旗常。",
      "悬弧偏喜民生寿，报国还期道体康。",
      "庭有芝兰呈晚秀，门多桃李毓春芳。",
      "微吟聊助冈陵祝，鹤发乌纱映鬓霜。"
    ]
  },
  {
    "id": "2e89e42051b9732ac2ae650fd279a463",
    "title": "待友不至",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "自与吾朋聊外期，心旌切切望容仪。",
      "闻言回首非因错，欲语恁栏岂是痴。",
      "春酒破愁难作喜，莺花供兴不成诗。",
      "有时会晤情何限，握手论文到日西。"
    ]
  },
  {
    "id": "2e89e42051b9732aae3538ec1506bd97",
    "title": "送春",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "宿雨淹无霁，落花翠点苔。",
      "东君今日去，借问几时回。"
    ]
  },
  {
    "id": "2e89e42051b9732af4a5c2463e211308",
    "title": "端午",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "节遇端阳日，蒲觞满自斟。",
      "兴怀多感旧，吊古漫成吟。"
    ]
  },
  {
    "id": "2e89e42051b9732a2a7e0d7a5c956882",
    "title": "七夕",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "一叶井梧飘，双星忽相值。",
      "却怜参与商，晤会当何夕。"
    ]
  },
  {
    "id": "2e89e42051b9732a56d977d43b61ac35",
    "title": "初晴",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "久雨初收霁，开窗动我情。",
      "野花含宿泪，山鹊弄新声。"
    ]
  },
  {
    "id": "2e89e42051b9732add58520531049866",
    "title": "赠行",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "无酒不成别，无诗别不成。",
      "别君诗一首，马上酒三行。"
    ]
  },
  {
    "id": "2e89e42051b9732a3c77c29601c9df62",
    "title": "景物",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "景物撩人□，兴思百念攒。",
      "亨屯原有定，呼酒拚红颜。"
    ]
  },
  {
    "id": "2e89e42051b9732a7e6ec8f80e527f8b",
    "title": "忆攒宫",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "山河绕故封，常照旧时月。",
      "独有会稽陵，萧然成狐窟。"
    ]
  },
  {
    "id": "2e89e42051b9732a663bb1a463b842d9",
    "title": "瞻兰芎山",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "兰芎围绝嶂，图画望中悬。",
      "几度令人慕，登临学葛仙。"
    ]
  },
  {
    "id": "2e89e42051b9732ac4852cf2f335a449",
    "title": "赋友授徒",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "孤竹清风迥，尼坛化雨淋。",
      "群英公乐育，何必羡华簪。"
    ]
  },
  {
    "id": "2e89e42051b9732a7a9f87a856180e77",
    "title": "渔",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "垂竿终日坐苔矶，两岸芦花作雪飞。",
      "鱼在深波刚不食，蓑披一片冻云归。"
    ]
  },
  {
    "id": "2e89e42051b9732afa04e8dc4a493d4d",
    "title": "樵",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "踏破芒鞋力已疲，朝还砺斧采薪儿。",
      "云深迷却山头路，戴笠回来雨湿衣。"
    ]
  },
  {
    "id": "2e89e42051b9732a326131fd7fdc8f20",
    "title": "耕",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "布谷声中雨一犁，绿蓑青笠两相宜。",
      "陇头枉费驱牛力，旱潦年来未可期。"
    ]
  },
  {
    "id": "2e89e42051b9732a40b68ea15f8f1566",
    "title": "牧",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "相呼相唤出烟堤，冒雨前村膝没泥。",
      "万斛愁怀人不解，呜呜桐角倚牛吹。"
    ]
  },
  {
    "id": "2e89e42051b9732a08947ca97103a5c7",
    "title": "承友携琴见访",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "三尺丝桐太古音，清风明月是知心。",
      "伯牙去后无消息，会见君家契此深。"
    ]
  },
  {
    "id": "2e89e42051b9732aa7031aef9f0e59d2",
    "title": "与友观兰",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "彭泽当年成菊癖，予今亦欲订兰盟。",
      "三杯酒向花边泻，一首诗从月下赓。"
    ]
  },
  {
    "id": "2e89e42051b9732a9e1154c0121b0eef",
    "title": "观菊有感",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "行到篱边地满霜，曩时物物已非常。",
      "自怜失意秋风后，独有寒花不改香。"
    ]
  },
  {
    "id": "2e89e42051b9732aca837cf43497e7a7",
    "title": "与咏道弟述怀",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "世事争雄一局棋，浮生碌碌鬓成丝。",
      "经年病为多新酿，竟日忙因检旧诗。"
    ]
  },
  {
    "id": "2e89e42051b9732a8a46d87730d1bd31",
    "title": "赠别二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "千里论交情累累，尊酒话别临溪水。",
      "江南为有一枝春，愿寄故人好相慰。"
    ]
  },
  {
    "id": "2e89e42051b9732a8a46d8771f67e4f8",
    "title": "赠别二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "年来聚首情何乐，今日匆匆又解携。",
      "千里故交惟藉酒，劝君更把手中卮。"
    ]
  },
  {
    "id": "2e89e42051b9732a3acb56d0f0ab4b6f",
    "title": "秋晚登眠牛冈偶赋",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "满路尘嚣不耐愁，眠牛冈上自清秋。",
      "霜高木叶流丹冷，宜为黄花一举瓯。"
    ]
  },
  {
    "id": "2e89e42051b9732a64bc114b18233b82",
    "title": "望海尖望海",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "天悬一柱郁崔嵬，海若遥看出不回。",
      "叠岸犹疑鞭石起，独惭无计觅蓬莱。"
    ]
  },
  {
    "id": "2e89e42051b9732a902e52c1ae1dc191",
    "title": "墓庐追亲",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "万古维乾坤，一生资父母。",
      "乾坤春复春，父母恩难补。",
      "瞻彼林中乌，犹能怀反哺。",
      "矧兹六尺躯，不念劬劳苦。"
    ]
  },
  {
    "id": "2e89e42051b9732a75ddc3c53dbb46d0",
    "title": "卜居二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "出郭虽超俗，尘嚣亦蕃骈。",
      "以此感日蹙，拟耕牛山田。",
      "溪湖相输灌，扁舟恣洄沿。",
      "似兹安乐径，允可置一椽。",
      "匪自耽寥寂，与彼坟墓牵。"
    ]
  },
  {
    "id": "2e89e42051b9732a75ddc3c578d0bfa0",
    "title": "卜居二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "吾宗本郊居，勤俭历几世。",
      "礼失于野求，力耕真吾事。",
      "古称识时务，必在贤与智。",
      "用贻厥孙谋，无为忽去此。",
      "去此亦不难，安居亡所恃。"
    ]
  },
  {
    "id": "2e89e42051b9732a7ec1fdcb0271c955",
    "title": "秋夜宿瑞象寺写怀",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "秋高天宇肃，草际霜华冷。",
      "明月流清光，徘徊薜萝影。",
      "予抱千古怀，其将为谁骋。",
      "兴衰感人事，代谢悲流景。",
      "长歌紫芝篇，醉卧赤松径。",
      "斯亦聊且娱，荣华非所竞。"
    ]
  },
  {
    "id": "2e89e42051b9732a4801284299b66797",
    "title": "赠表弟陈莱寿",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "尔自髫𩬔年，期已领鹗荐。",
      "两浙多贤豪，论交皆北面。",
      "徊翔逾几春，尚未输夙愿。",
      "匪无才与猷，良乏明时眷。",
      "力田逢少年，处囊陡尔见。",
      "事绩炳寰区，声华流海甸。"
    ]
  },
  {
    "id": "2e89e42051b9732a81133e8e3467101b",
    "title": "拟古二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "圣王创立制，先务正经界。",
      "群侯肆兼并，井田随破坏。",
      "经界紊其坊，曷所辨中外。",
      "三王化邈矣，五霸迭相代。",
      "仲父作内政，兵与农胥赖。",
      "列辟已无周，重俾宗且戴。",
      "伟哉九合功，愿执鞭相待。"
    ]
  },
  {
    "id": "2e89e42051b9732a81133e8e5256a9b2",
    "title": "拟古二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "堂堂谷中室，草木恒相邻。",
      "顷缘出游衍，室内虚无人。",
      "犬羊窥我间，蹄迹分扰驯。",
      "秽我衣裳区，安所置其身。",
      "翘然起遐思，结屋依湖滨。",
      "手执羲皇卷，门栽五柳春。",
      "春风一披拂，意恐缁泥尘。"
    ]
  },
  {
    "id": "2e89e42051b9732a20a353441ae6c9d7",
    "title": "读靖节集",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "羲皇世远矣，圣道久秕糠。",
      "纵有鲁中叟，弥缝犹未遑。",
      "况复经秦火，烬末谁能匡。",
      "赤帝按剑起，犄角重傍徨。",
      "天运如此耳，不饮之何方。",
      "壶觞辄自引，未肯须臾忘。",
      "匪苟好沉湎，逃名托醉乡。"
    ]
  },
  {
    "id": "2e89e42051b9732a15ce6f8c15cdb55f",
    "title": "赠徐樵隐",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "天命靡有常，空视时运覆。",
      "珍重山间翁，抱道庸自玉。",
      "掀髯发清兴，开轩恣遐瞩。",
      "空谷阒无人，惟有云相逐。",
      "山翁为有知，恋恋情绻缛。",
      "绻缛林中薪，歌已禽声续。",
      "勿谓有倾颓，维心常位育。",
      "顾我无依归，犹然嗜幽独。",
      "愿结金兰交，共兹南山麓。"
    ]
  },
  {
    "id": "2e89e42051b9732a02f0067f593fae81",
    "title": "归田园居和陶渊明韵",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "举世堕尘网，我独爱丘山。",
      "旧业久荒芜，不去待何年。",
      "栖乌恋故枝，潜鱼乐深渊。",
      "物类各有托，予盍归田园。",
      "决水渠双注，藏书居数间。",
      "孤松挺后檐，五柳栽门前。",
      "渺渺缀浮云，淡淡笼轻烟。",
      "蛙鼓池塘畔，鹤唳溪山巅。",
      "微躯足为乐，稚子堪陪闲。",
      "不受樊笼系，灵台复自然。"
    ]
  },
  {
    "id": "2e89e42051b9732a80996db394a31f40",
    "title": "漫兴二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "偃息林皋与世违，兴来长啸不妨痴。",
      "素怀欲辟留侯谷，僻性耽茹角里芝。",
      "漫谓五湖真乐事，须夸三径足幽栖。",
      "时人何用讯名氏，久矣迂疏不自知。"
    ]
  },
  {
    "id": "2e89e42051b9732a80996db3e4cbf71a",
    "title": "漫兴二首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "南轩梅雨晚来频，雨霁轩清尽可人。",
      "不著东山双屐齿，偏宜渭水一丝纶。",
      "愁中托酒无辞醉，梦里看花莫认真。",
      "行乐随时吾事耳，乾坤何地不容身。"
    ]
  },
  {
    "id": "2e89e42051b9732ab8dce57cb977ac4d",
    "title": "南源庙",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "乾坤何处不披图，觅胜谁从此地过。",
      "三相神功垂舜治，千秋庙貌壮勾湖。",
      "衢通瑞象无尘境，山隔眠牛有坦途。",
      "伏腊岁时同到此，祠前瞻拜一諠呼。"
    ]
  },
  {
    "id": "2e89e42051b9732ae277b20ba71e2c13",
    "title": "长短句四时问四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "试问春韶光，何事容易老。一点丹心死不灰，馀生未便委芳草。"
    ]
  },
  {
    "id": "2e89e42051b9732ae277b20ba804c5d6",
    "title": "长短句四时问四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "试问夏祝融，何事苦凭陵。安得金风起天末，大驱凉雨涤炎蒸。"
    ]
  },
  {
    "id": "2e89e42051b9732ae277b20b24d547d8",
    "title": "长短句四时问四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "试问秋疏檐，落叶何萧萧。黄花如有故人意，相对篱边共浊醪。"
    ]
  },
  {
    "id": "2e89e42051b9732ae277b20b761e6628",
    "title": "长短句四时问四首",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "试问冬满面，朔风何猎猎。雪里梅花度暗香，骚人颇有诗相狎。"
    ]
  },
  {
    "id": "2e89e42051b9732a837a75e2f3cca98d",
    "title": "悲千二弟",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "哀哉我弟兮，一梦竟何归。堂前紫荆萎，天边鸿雁离。",
      "曩尔有志青云技，兹尔回头万事非。黄卷窗前不再展，瑶琴月下谁复挥。",
      "我今为尔写哀词，花笺滴泪声歔欷。"
    ]
  },
  {
    "id": "2e89e42051b9732ad0e7cb1f74f27af6",
    "title": "龙冈歌",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "龙兮龙兮何时兴，云行雨施天下平。",
      "湫兮湫兮龙之据，龙今去兮留空名。",
      "苍松倒影肖鳞角，根盘石壁徒崚峥。",
      "当时旱魃为暴虐，苗禾焦卷皆枯茎。",
      "嗷嗷下民发虔祷，嗟尔无神扬威灵。",
      "予今歌罢龙冈曲，翻令两腋清风生。"
    ]
  },
  {
    "id": "2e89e42051b9732ac066848ae767eb05",
    "title": "悬剑歌",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "家徒四壁何所有，横悬三尺电光溜。",
      "床头醉看白虹飞，中夜犹惊玉龙吼。",
      "潜倚空山泣鬼神，寒芒逼人动牛斗。",
      "无乃干将是前身，莫邪清淬浑天授。",
      "今者羞为妇女看，霜棱蟠蛰匣中久。",
      "何日露拔斩长鲸，启函一展剸犀手。",
      "豪曹湛卢只自珍，雷焕张华世莫遘。",
      "傥尔识取英雄眸，此时挥霍任驰骤。"
    ]
  },
  {
    "id": "2e89e42051b9732a4e7db94589e3bcc7",
    "title": "种田行",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "春雨一犁足郊原，南村北村齐种田。抛秧落水时竞捷，老者在后少者前。",
      "日暮天寒完未得，比邻来相助插田。比邻亦来相助插，如何独行之士任迍邅。"
    ]
  },
  {
    "id": "2e89e42051b9732a3e9c6801742e74b9",
    "title": "杜宇行",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "君不见四更五更月，杜宇口流望帝血。何为生子寄别巢，毛羽摧残悲哽咽。",
      "将亡皎皎贾廉名，而今怨望未休歇。天运自古有废兴，金瓯屹然亦伤缺。",
      "尧舜受禅夏商衰，夷齐孤竹如敝鞋。且须有酒拚颜赤，莫向东风空戚戚。"
    ]
  },
  {
    "id": "2e89e42051b9732a7a59aacfe509fe1f",
    "title": "命子篇",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "悠悠我祖，肇自轩辕。",
      "迄于赵城，因而氏焉。",
      "汉家涿郡，继族于燕。",
      "卜迁大梁，世系绵绵。",
      "宋自中叶，徙都南塘。",
      "武显扈跸，聿居虞乡。",
      "于赫文杏，奕世其芳。",
      "符德象贤，谱牒有光。",
      "顾及于我，时运倏倾。",
      "族居萍散，遂殒家声。",
      "苫块馀息，仅存其形。",
      "于焉有心，冀我后生。",
      "后生是畏，圣谟炳如。",
      "维时孜孜，无忝厥初。",
      "岂不尔念，为惜居诸。",
      "无后非孝，匪才若虚。"
    ]
  },
  {
    "id": "2e89e42051b9732a637951274fa28a54",
    "title": "牛山之木四章",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "牛山之木，于彼空谷。",
      "悠悠我思，孰云勿谷。",
      "牛山之木，欣欣其荣。",
      "我有好爵，君子攸宁。",
      "木其荣矣，繁霜瘁之。",
      "静言思之，中心怆而。",
      "木之瘁矣，益厚其根。",
      "我之怀矣，匪善奚敦。"
    ]
  },
  {
    "id": "2e89e42051b9732a27d13e2fafe6ceef",
    "title": "有美人兮四章",
    "authorName": "赵友直",
    "authorId": "2e89e42051b9732ad1457b72d1457b72",
    "dynasty": "宋",
    "content": [
      "有美人兮，在天之东。",
      "瞻之勿及，我心憧憧。",
      "有美人兮，在天之西。",
      "见之勿遂，我心悽悽。",
      "有美人兮，在天之南。",
      "思之勿得，我心惔惔。",
      "有美人兮，在天之北。",
      "怀之勿已，我心恻恻。"
    ]
  },
  {
    "id": "2e89e42051c70a88a4272285c1d8d180",
    "title": "绝命诗",
    "authorName": "徐元娘",
    "authorId": "2e89e42051c70a8817326d10fb60d411",
    "dynasty": "宋",
    "content": [
      "毓秀含华十六龄，慈帏口授十三经。",
      "奇文不欲撑天地，大节偏教揭日星。",
      "何姓移刘亡汉室，谁人复楚乞秦廷。",
      "愿从一死明忠孝，碧血应留万古青。"
    ]
  }
]