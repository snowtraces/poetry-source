[
  {
    "id": "2e89e420f8d940ffb1b0917586157659",
    "title": "宁子",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "宁子阳愚饱谙事，贾生恸哭漫多愁。",
      "无言天道何须问，毕竟人间春复秋。"
    ]
  },
  {
    "id": "2e89e420f8d940ff3694ff29714f54f4",
    "title": "摘芙蓉",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今年古寺摘芙蓉，憔悴真成泽畔翁。",
      "聊把一枝闲照酒，明年何处对霜红。"
    ]
  },
  {
    "id": "2e89e420f8d940ff1c56942fe9d1dd88",
    "title": "嘲无咎夜起明灯听慎思诵诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "翠屏香暖秋眠稳，霜冷宝奁金错刀。",
      "谁信苦吟无睡客，挑灯起听楚人骚。"
    ]
  },
  {
    "id": "2e89e420f8d940ff8d7971f3846f1648",
    "title": "再谢周颙之句",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "烟飞小玉吴王国，柳暗朱楼铁瓮城。",
      "见说周颙经案外，亦闻荀粲并床声。"
    ]
  },
  {
    "id": "2e89e420f8d940ff6b6eb46e291b2323",
    "title": "和慎思与文潜无咎对榻夜话达旦",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "灯花昨夜已分明，更听朝檐喜鹊声。",
      "明日朱门闭空馆，秋风骏马大梁城。"
    ]
  },
  {
    "id": "2e89e420f8d940ff70e28735292a422d",
    "title": "木香",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "紫皇宝辂张珠幰，玉女熏笼覆绣衾。",
      "万紫千红休巧笑，人间春色在檀心。"
    ]
  },
  {
    "id": "2e89e420f8d940ff7eff6aa6fbf5a40e",
    "title": "新正二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "新正阅月天苦阴，白日未照草木心。",
      "黄州城中人迹少，江涛涌汹山崎嵚。"
    ]
  },
  {
    "id": "2e89e420f8d940ff7eff6aa6f8c86200",
    "title": "新正二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "柯山老人尽日闲，暖依薪炭不出山。",
      "阑风伏雨莫收拾，不念厚土何时乾。"
    ]
  },
  {
    "id": "2e89e420f8d940fff4187a189634cb65",
    "title": "中秋夜东刹赠仁公",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "盈盈秋月不馀分，叶露悬光可数尘。",
      "此地正须烦一笑，要令排户问东邻。"
    ]
  },
  {
    "id": "2e89e420f8d940ff33a9f08577ed640e",
    "title": "有感二绝",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "残雪微风冷透衣，柳黄梅破欲春时。",
      "年年景物常相似，满眼相思只自知。"
    ]
  },
  {
    "id": "2e89e420f8d940ff33a9f085668bd20f",
    "title": "有感二绝",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "日暇凝云去复还，晚风不动自清寒。",
      "可怜庭雪无人扫，斜占墙阴独未残。"
    ]
  },
  {
    "id": "2e89e420f8d940ff4ce615fbc189bf7e",
    "title": "赠别仪上人",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "师似浮云触处闲，倦飞知我未能还。",
      "林泉会有相逢日，风月应须乞半山。"
    ]
  },
  {
    "id": "2e89e420f8d940ff38a29a9f23843ad5",
    "title": "宿文殊院呈孙子和二绝",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天河初没空明星，四听鸡号人欲兴。",
      "高林有露乍蹄马，佛屋无人到晓灯。"
    ]
  },
  {
    "id": "2e89e420f8d940ff38a29a9f96db2165",
    "title": "宿文殊院呈孙子和二绝",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朱楼帘卷见天涯，倦客倚栏何所思。",
      "新月无情明复落，清箫有恨歇还吹。"
    ]
  },
  {
    "id": "2e89e420f8d940ffa253b9bbdcf991b5",
    "title": "晚莺二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "庭树知秋雕晚枝，春莺一去几时归。",
      "晚来何事枝头见，哑咤数声还复飞。"
    ]
  },
  {
    "id": "2e89e420f8d940ffa253b9bb087ecc5a",
    "title": "晚莺二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "青竹万叶一霜摧，何事流莺去复回。",
      "啼鵊已摧芳草歇，春风安肯为君来。"
    ]
  },
  {
    "id": "2e89e420f8d940ffed30aed88b5c73a6",
    "title": "鱼虾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一尺盆池数种荷，鱼虾亦解起风波。",
      "尔来未识天池乐，更有鲸鹏奈尔何。"
    ]
  },
  {
    "id": "2e89e420f8d940ffee46d95ba7003f76",
    "title": "戏作雪狮绝句",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "六出装来百兽王，日头出后便郎当。",
      "争眉霍眼人谁怕，想你应无熟肺肠。"
    ]
  },
  {
    "id": "2e89e420f8d940ff800b89540b778174",
    "title": "睡香花",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "曾向庐山睡里闻，香风占断世间春。",
      "窃花莫扑枝头蝶，惊觉南窗半梦人。"
    ]
  },
  {
    "id": "2e89e420f8d940ff8e9fd08e327429e0",
    "title": "寒食离白沙",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "花枝袅袅水溶溶，杨柳轻明二月风。",
      "景物可怜人寂寞，年年寒食醉眠中。"
    ]
  },
  {
    "id": "2e89e420f8d940ff237ae33a8895a1cc",
    "title": "七月六日二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "雨洗秋城碧玉天，暮云吹尽月娟娟。",
      "寂寥谁是清宵伴，只有姮娥最可怜。"
    ]
  },
  {
    "id": "2e89e420f8d940ff237ae33a07e61474",
    "title": "七月六日二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山川摇落雁南飞，想见横汾鼓吹时。",
      "得意刘郎犹叹老，萧条宋玉故应悲。"
    ]
  },
  {
    "id": "2e89e420f8d940ffe7532fbca1d9713e",
    "title": "微云",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微云霮䨴弄余春，清晓微寒尚着人。",
      "重理夹衣温卯酒，绿阴啼鸟闭衡门。"
    ]
  },
  {
    "id": "2e89e420f8d940ffa0a3a1221abc5825",
    "title": "夜初凉",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "庭木舞风雨，清秋来我堂。",
      "衾裯偃宵寐，灯火照新凉。",
      "昔我来清颍，庭花有晚芳。",
      "坐看桐叶暗，已近菊枝黄。",
      "岁月忽流驶，形骸变老苍。",
      "淹留应有命，通塞讵能量。",
      "寂历年华晚，优游永日长。",
      "忧时非我事，黄卷有虞唐。"
    ]
  },
  {
    "id": "2e89e420f8d940ff7e21dbec36f4f735",
    "title": "岁暮即事寄子由先生",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁暮淮阳客，贫闲两有馀。",
      "朝昏面壁坐，风雪闭门居。",
      "老去深依佛，年衰更嗜书。",
      "未能忘素业，聊用慰穷途。",
      "下里皆平屋，开门即古墟。",
      "鸡豚来近舍，舂汲赖邻夫。",
      "雪压移来竹，霜萎自种蔬。",
      "乌皮蒙燕几，褐帽裹僧颅。",
      "肉似闻韶客，斋如持律徒。",
      "女寒愁粉黛，男窘补衣裾。",
      "已病药三暴，辞贫饭一盂。",
      "长瓶卧墙角，短褐倒天吴。",
      "宵寐衾铺铁，晨炊米数珠。",
      "木镵随杜胫，葛制暖韩躯。",
      "时命今如此，功名已矣乎。",
      "谈愁风射马，拙待兔逢株。",
      "久慕香城乐，深谙梦境虚。",
      "谁怜九顿首，正有一长吁。",
      "瞻望身空老，苍茫岁欲除。",
      "何当闻妙诲，黥刖待完肤。"
    ]
  },
  {
    "id": "2e89e420f8d940ffcb8851a14e77b4c7",
    "title": "用欧阳文忠韵雪诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "密雪当残腊，冲风到荜门。",
      "洒窗惊纸湿，入竹觉声繁。",
      "天阔飘无界，城高积有痕。",
      "气和归麦陇，水味到茶轩。",
      "广陌无游骑，空邮有滞辕。",
      "炎炉聊自暖，浊酒仅能温。",
      "野迥征鞍设，边寒塞甲屯。",
      "振奇歌历历，回袖舞蹲蹲。",
      "客至须驼褐，相逢赖酒樽。",
      "晴明占草木，春意到闲园。"
    ]
  },
  {
    "id": "2e89e420f8d940ff74f141e245808da0",
    "title": "题谯东魏武帝庙",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "草昧群龙斗，英雄接上游。",
      "吴卑青盖伏，蜀陋葆车留。",
      "挟汉临诸夏，中原半九州。",
      "人惊吕布缚，谁信本初忧。",
      "天作西南限，时方割据秋。",
      "力终回赤壁，功止霸诸侯。",
      "历数知归禹，乾坤正造周。",
      "事商完夙志，传子岂人谋。",
      "铜雀佳人恨，西陵拱木秋。",
      "千年故乡庙，歌舞荐牢羞。"
    ]
  },
  {
    "id": "2e89e420f8d940ff8dfd039cb1bdd657",
    "title": "过卫真太清宫追怀章圣皇帝游幸之盛小臣斐然成韵",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "凤历开三叶，中原正偃兵。",
      "端居思道妙，顺动展精神。",
      "函谷传经后，涡阳旧宅新。",
      "龙蟠泉不竭，丹养桧长生。",
      "鸾鹤迎黄屋，烟霞避翠旌。",
      "琳琅千佩玉，貔虎万屯营。",
      "邃殿仙容俨，灵庭盛礼行。",
      "书留河上语，碑勒大夫名。",
      "歌罢秋风晚，弓遗药鼎成。",
      "句陈严旧寝，辇道接新耕。",
      "日落重楼影，天寒暮鸟声。",
      "异时怀往事，千古有馀情。"
    ]
  },
  {
    "id": "2e89e420f8d940ff1aef8a098334b04d",
    "title": "天庆观三色桧",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "聚处岁寒物，生为千岁身。",
      "柯条虽自异，臭味本相亲。",
      "商季诸公子，茅家贤弟昆。",
      "分驱众彭恶，各共一清真。",
      "竽籁风中合，鳞鳍雨后伸。",
      "高枝如借便，轻举岂无人。"
    ]
  },
  {
    "id": "2e89e420f8d940ffe29fbf3eb03009fa",
    "title": "八月三日舟行自蔡河赴临淮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "旷野天垂地，川晴水见沙。",
      "河回迷向背，岸断忽桑麻。",
      "水阔时浮鹭，陂寒乍集鸦。",
      "年饥田濩落，岁晚客悲嗟。",
      "新月排云水，西风送日斜。",
      "孤舟何处宿，故国已天涯。"
    ]
  },
  {
    "id": "2e89e420f8d940ffc25dc300a0440f11",
    "title": "舟行即事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "古岸生微霭，空林挂夕阳。",
      "霞辉明野色，天影战波光。",
      "集鸟村墟暗，鸣虫禾黍荒。",
      "秋高孤月静，天末巧云长。",
      "沙晚横归艇，川晴列去樯。",
      "登临自多感，何必寄他乡。"
    ]
  },
  {
    "id": "2e89e420f8d940ffc25dc30040aa7e34",
    "title": "舟行即事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "去去路日远，行行岁向深。",
      "晚田荒更阔，秋野晓多阴。",
      "岸蓼飞寒蝶，汀沙戏水禽。",
      "迎风芦颤叶，眩日枣装林。",
      "早蟹肥堪荐，村醪浊可斟。",
      "不劳频怅望，处处有鸣砧。"
    ]
  },
  {
    "id": "2e89e420f8d940ff34b5e90096af4dfd",
    "title": "发崔桥",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "野麦平芜陇，官榆卧古津。",
      "眠鸥沙上晓，幽草水边春。",
      "暖叶生浮绿，风漪起细鳞。",
      "青新桑媪筥，茜净浣娘裙。",
      "有客悲芳芷，无人采白蘋。",
      "可怜千里目，愁杀未归人。"
    ]
  },
  {
    "id": "2e89e420f8d940ff5f4f1a7fc69fcd44",
    "title": "和柳郎中山谷寺翠光亭长韵",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山深疑路断，古寺忽开门。",
      "乔木风霜急，荒崖云雨痕。",
      "朝霞明翠霭，秋雨濯岚昏。",
      "幽鸟不避客，闲云时入轩。",
      "重萝深更绿，碧涧浅无浑。",
      "宝地黄金布，飞泉白玉喷。",
      "庭闲卧驯鹿，果熟引王孙。",
      "禅静石为室，客迷桃满园。",
      "每悲尘世幻，方信梵王尊。",
      "野实饥堪荐，阳崖冬自温。",
      "便当安寂寞，何事走歊烦。",
      "清梵晨斋启，高松夜枕喧。",
      "逢人休问道，得意已忘言。",
      "直指曹溪路，劳将贝叶翻。",
      "功名叹不偶，岁月去如奔。",
      "久分疏轩冕，宁辞友玃猿。",
      "从容岩客话，粗粝野僧飧。",
      "即是平生乐，心期何日论。"
    ]
  },
  {
    "id": "2e89e420f8d940ffc901cc18a983a361",
    "title": "访昙上人有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "上人稀出入，黄叶闭门深。",
      "系马长林下，逢僧古殿阴。",
      "相逢成底事，乘兴偶来寻。",
      "静境亦何有，无言知祖心。",
      "生平避浮俗，与物苦差参。",
      "脱去犹未得，尘埃嗟滞淫。",
      "长廊秋日薄，古木野霜侵。",
      "徙倚谁晤语，独归还独吟。"
    ]
  },
  {
    "id": "2e89e420f8d940ff31fcad8b1400de79",
    "title": "夜吟",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "帘卷凉侵户，窗虚月过帷。",
      "高桐清露湿，深柳夜蝉嘶。",
      "断绩银河转，攲斜斗柄移。",
      "风来高叶报，伏近候虫知。",
      "陶令尊无酒，潘生鬓有丝。",
      "将何慰愁寂，倚杖独题诗。"
    ]
  },
  {
    "id": "2e89e420f8d940ffa287d04db93a09f3",
    "title": "斜日二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "斜日归钱暑，秋容淡太虚。",
      "闲云工变易，片月自清孤。",
      "淹泊年华老，凄凉岁事馀。",
      "时违自朴拙，兴懒日萧疏。",
      "阮籍慵耽酒，文园病著书。",
      "簪缨非草野，江海得樵渔。"
    ]
  },
  {
    "id": "2e89e420f8d940ffa287d04d6077b715",
    "title": "斜日二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "伏尽金才壮，天高火欲流。",
      "病悰抛酷暑，诗兴得高秋。",
      "昼静尘埃少，宵凉河汉浮。",
      "青伤桐叶腻，爽夺蕙兰柔。",
      "晚岁寒将届，群芳叶不收。",
      "幽人多感慨，啼鴂助骚愁。",
      "病懒非高卧，疏迂却自由。",
      "功名与世事，摆落醉乡游。"
    ]
  },
  {
    "id": "2e89e420f8d940ffe27c6d714cffbaf1",
    "title": "岁暮独酌书事奉怀晁永宁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天涯催晚岁，残律去如奔。",
      "入夜北风恶，多阴寒日昏。",
      "野吹馀烧烬，溪落旧沙痕。",
      "霜重饥鹰疾，田空宿雁喧。",
      "山明千笋直，云积万营屯。",
      "足雨耕犁早，丰年柿栗繁。",
      "地平秦接席，土断洛开门。",
      "白首三年客，黄桑数亩村。",
      "懒梳悲发短，不寐守炉温。",
      "折骨披残蘖，苍龙卧老根。",
      "晚篁犹伫思，幽蕊助消魂。",
      "慷慨双龙剑，飘零一酒樽。",
      "琳琅思秀色，环佩想清言。",
      "独语看明烛，空庭月出轩。"
    ]
  },
  {
    "id": "2e89e420f8d940ff2276057c9cf2befc",
    "title": "上元家饮值文安君诞辰",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "新正值家节，时雨霁良宵。",
      "林坰敞梵刹，香烟霾白毫。",
      "士女倾都出，夹路轮蹄骄。",
      "谁能衡茅下，寂寞守无聊。",
      "载御芳兰馔，无辞玉色醪。",
      "况值私庭庆，祝寿比蟠桃。"
    ]
  },
  {
    "id": "2e89e420f8d940ff1c67ef791769fad6",
    "title": "岁暮闲韵四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁暮柯山客，端居不出门。",
      "风烟限僻壤，闾井若荒村。",
      "江鸟占寒暑，楼笳报晓昏。",
      "风枝吹断蔓，霜叶拥陈根。",
      "慷慨看星剑，烦愁泥酒樽。",
      "孤烟吹日晏，寸炭语宵分。",
      "未肯伤麟泣，还须视舌存。",
      "可能天理错，难与俗人论。",
      "魑魅徒为尔，枭鸾竟异群。",
      "江湖休浩渺，心拱北辰尊。"
    ]
  },
  {
    "id": "2e89e420f8d940ff7caf56d121f88091",
    "title": "秋雨书事",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荏苒岁云暮，空山朝夕阴。",
      "可堪连日雨，并作晚秋霖。",
      "萧飒三川合，凄凉八月深。",
      "衰荷啼卧水，怨叶泣辞林。",
      "径滑蓬蒿长，庭荒苔藓侵。",
      "远声连促织，疏滴和清砧。",
      "灯暗残更梦，闺寒向晓衾。",
      "沾衣贫路客，啼苦失巢禽。",
      "天接岗峦近，云连草树深。",
      "川容千仗肃，溪力万艘沉。",
      "红湿梨垂颊，黄沾菊破金。",
      "苑荒怀古恨，楼远望乡心。",
      "碧涨池中浪，青藏云外岑。",
      "客城阴燐走，败舍湿蜗寻。",
      "骑省惊衰飒，荆州叹滞淫。",
      "恨饶经暑扇，冷入补衣针。",
      "懒学书高阁，驱愁酒细斟。",
      "离忧殊未阕，怅望一长吟。"
    ]
  },
  {
    "id": "2e89e420f8d940ff2629814101475b0b",
    "title": "福昌书事言怀一百韵上运判唐通直",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "战国韩馀壤，王畿汉旧京。",
      "南围山峙秀，东泛洛浮清。",
      "女几荒遗庙，宜阳认故城。",
      "千秋迷佩玦，百战有榛荆。",
      "路失三乡驿，岗馀世祖营。",
      "山疑熊耳甲，墓记赤眉兵。",
      "昌水行宫废，谷州遗堞倾。",
      "断壕收剑镞，耕陇得瑶琼。",
      "姬冢丘陵抱，韩祠草木平。",
      "传家亡谱牒，怀德荐牢牲。",
      "峡势开双璧，川形画一枰。",
      "谋臣赤松友，诗客锦囊生。",
      "莽莽繁华尽，悠悠井邑更。",
      "兴亡谁与吊，今古一伤情。",
      "官舍连麋鹿，人家杂鼬鼪。",
      "秋心悲杜宇，春候听鸧鹒。",
      "宾榻无谈笑，尘鞍罢送迎。",
      "平池宵槛影，万竹晓堂声。",
      "放宕书千卷，栖迟岁再正。",
      "野胥形矍掠，村隶语生狞。",
      "脱粟供朝饭，孤豚计日烹。",
      "里闾轻学校，儿稚骇冠缨。",
      "最苦冲风隧，奔如万战輣。",
      "木号惊浪涌，谷震疾雷轰。",
      "日断兰香膊，云藏子晋笙。",
      "村鼙朝坎坎，樵斧暮丁丁。",
      "鬓自年来白，颜因醉后赪。",
      "斋庖诛野菊，幽佩纫秦蘅。",
      "忆昔初知学，时豪计主盟。",
      "讨论披石室，咳唾视金籯。",
      "宅与仁为里，丰期道可耕。",
      "荡除秦汉垢，耨摘帝王英。",
      "太史遗重补，骚歌韵再赓。",
      "文潢无逆楫，谈阵有降钲。",
      "战苦心逾勇，锋交敌丧勍。",
      "决科聊筮仕，射策偶沽荣。",
      "憔悴官曹冗，艰难祸难婴。",
      "流年惟涕泪，生事罄瓶罂。",
      "乞米常空釜，烹藜不厌羹。",
      "菅县长剑涩，衣补旧图横。",
      "波浪流萍远，风霜客雁征。",
      "凭谁能束缊，请地乞为氓。",
      "贫贱知何计，飘零复此行。",
      "力微蛛纺织，谋拙茧缠萦。",
      "大府多豪杰，何人问姓名。",
      "采葑甘见弃，连汇敢图亨。",
      "已分微言默，羞将薄技呈。",
      "清秋回骥首，白日望鹏程。",
      "调拙歌难和，工迂簴未成。",
      "曳裾身阻阔，搔首岁峥嵘。",
      "岂料盐车困，亲逢伯乐评。",
      "属文惭贾谊，受璧过虞卿。",
      "夙昔倾贤誉，清时仰庆闳。",
      "霜威留陛闼，忠望在寰瀛。",
      "大泽疏源厚，明公蕴德宏。",
      "高文千锦丽，奥学万箱赢。",
      "前岁趋畿尉，青衫拜使旌。",
      "心将言并厚，事与意俱诚。",
      "毫发聪明到，锱铢藻鉴精。",
      "威严消隐慝，惠泽舞孤茕。",
      "爽气开秋鉴，清谈扣佩珩。",
      "霜空挂银汉，仙露照金茎。",
      "伟量谦常过，刚肠枉必争。",
      "川舟归巨涉，天柱入高擎。",
      "鳣堕开佳兆，经传有旧黉。",
      "簪缨光故物，堂构叠高甍。",
      "顾步丹霄近，联绵盛事并。",
      "人间望鸿鹄，海浪引鲲鲸。",
      "百吏瞻仪矩，连城受使令。",
      "晏边争羡慕，膺御有光晶。",
      "报国求贤急，搜才荐牍盈。",
      "搜罗归掌握，轻重付权衡。",
      "律变遭寒黍，春催隐谷嘤。",
      "陶埏皆作器，枯槁亦抽萌。",
      "量度分寻尺，题评尽甲庚。",
      "念勤宽仆仆，恤疾救茕茕。",
      "合沓皆宗荐，绵蛮不叹莺。",
      "羁鸿安肃肃，微草获菁菁。",
      "哲匠深垂奖，非才惕自惊。",
      "厚恩山岌嶪，高致玉铮锽。",
      "效报期铭骨，存诚过食苹。",
      "庶几鸣缶盎，万一助韺䪫。",
      "自古求知重，从来顾己轻。",
      "木欣辞爨烬，珠喜辨鱼睛。",
      "叹慕身当锐，轩昂目暗瞠。",
      "自存心铁石，敢废力蚊虻。",
      "荒学重裨缉，繁文自补撑。",
      "朝披枯竹简，夜守短灯檠。",
      "养木经荒圃，疏泉久涸泓。",
      "博兼终氏鼠，礼问叔孙樱。",
      "陋每轻樊子，勤将比老彭。",
      "中庸期慥慥，言行敢硁硁。",
      "积累功成垤，辉华秀发莹。",
      "辛勤施耨穫，逸乐荐粢盛。",
      "戴德千钧重，抚躬方寸明。",
      "登临感身世，踊跃望门楹。",
      "穷谷阴多雨，清溪晚放晴。",
      "优游探物象，潇洒付杯觥。",
      "耿耿驰千里，区区布一鸣。",
      "愿回韶濩听，聊奏铁铮铮。"
    ]
  },
  {
    "id": "2e89e420f8d940ffa65117a24e57d35d",
    "title": "书事寄晁应之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "野笋空阶短，蒲芽出水齐。",
      "柳垂萦鹊重，花袅带蜂低。",
      "桑弱蚕登箔，池晴燕啄泥。",
      "官闲无事役，地僻断招携。",
      "目极榛芜地，心伤桃李蹊。",
      "萎花辞雨泣，幽鸟别春啼。",
      "白发惊身老，高楼对日西。",
      "运逢诗将健，路入醉乡迷。",
      "烧醑倾新腊，轻罗换旧裾。",
      "香纨裁暑扇，密幄彻寒闺。",
      "乔木阴垂屋，清渠冷接溪。",
      "惜芳幽閟䳏，催梦怨黄鹂。",
      "高会思前日，酣歌到晓鸡。",
      "驾羊君自幼，倚玉我惭黳。",
      "谁解藏车辖，归来信马蹄。",
      "还家门寂寂，过雨草萋萋。",
      "气合非容易，官拘坐阻睽。",
      "孤吟唯酒对，愁立见乌栖。",
      "学懒因循过，诗成取次题。",
      "相思不可望，烟霭暮凄凄。"
    ]
  },
  {
    "id": "2e89e420f8d940ff16e88ba735116c53",
    "title": "山暝孤猿吟",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平野何岑寂，空山晚易阴。",
      "微云数峰暝，幽谷一猿吟。",
      "风果饥遇少，霜枝冷不禁。",
      "引吭当落日，激响度前林。",
      "最恻骚人兴，偏悽远客心。",
      "空斋怀谢守，空复昔时音。"
    ]
  },
  {
    "id": "2e89e420f8d940ff377e90868b23a335",
    "title": "君家诚易知曲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "君家诚易知，易知独难忘。西风墙头吹叶黄，虫丝当户理秋光。",
      "翠屏碧簟生朝凉，床头蟋蟀见焚香。鲛绡缬，双凤凰，上元绿鬓遮耳珰。",
      "来车去马官道旁，碧云传情何处郎，相望玉树啼寒螀。"
    ]
  },
  {
    "id": "2e89e420f8d940ffa56c09fd3e623346",
    "title": "于湖曲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "武昌云旗蔽天赤，夜筑于湖洗锋镝。巴滇騄骏风作蹄，去如灭没来不嘶。",
      "日围万里缠孤壁，虏气如霜已潜释。蛇矛贱士识天颜，玉帐髯奴落妖魄。",
      "君不见铜驼陌上尘沙起，胡骑春来饮瀍水。浮江天马是龙儿，蹙踏扬州开帝里。",
      "王气高悬五百秋，弄兵老濞空白头。石城战骨卧秋草，更欲君王分上流。"
    ]
  },
  {
    "id": "2e89e420f8d940ff1356aebefe77a1e4",
    "title": "襄阳曲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西津折苇鸣策策，蟾蜍光入芙蓉白。",
      "山头不雨贾船稀，日日门前江水窄。",
      "将欲烜赫招行人，旋起丹楼照长陌。",
      "银屏深蔽玉笙闲，自擘新橙饮北客。",
      "倏离暂合心未果，泪莹双眸为谁堕。"
    ]
  },
  {
    "id": "2e89e420f8d940ffec06e4b91cb3a915",
    "title": "寄衣曲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋风西来入庭树，攀条正念征人苦。",
      "空窗自织不敢任，鸣机愁寂如鸣橹。",
      "练成欲裁新丝香，抱持含愁叔姑堂。",
      "别来不见衣觉窄，试比小郎身更长。"
    ]
  },
  {
    "id": "2e89e420f8d940ff1999978d5265fceb",
    "title": "寿阳歌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寿阳楼前淮水碧，寿阳美女如脂白。",
      "李郎青鬓照青衫，曾在花前作狂客。",
      "伯劳睡重花枝晚，时许蜻蜓一偷眼。",
      "欢娱虽少恨已多，纤手红笺挥翠管。",
      "淮阳归来春已暮，夜夜梦魂淮上去。",
      "欲歌旧曲只添愁，画得双蛾不能语。",
      "有客南来从寿春，众人笑问动精神。",
      "自从柳别章台后，攀折风光知几人。",
      "已伴春衫辞侧帽，不怕娇啼随意笑。",
      "嗟君耿耿独相思，须信多情是年少。"
    ]
  },
  {
    "id": "2e89e420f8d940fff0cf556a34b8fe5e",
    "title": "劳歌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "暑天三月元无雨，云头不合惟飞土。",
      "深堂无人午睡馀，欲动身先汗如雨。",
      "忽怜长街负重民，筋骸长彀十石弩。",
      "半衲遮背是生涯，以力受金饱儿女。",
      "人家牛马系高木，惟恐牛躯犯炎酷。",
      "天工作民良久艰，谁知不如牛马福。"
    ]
  },
  {
    "id": "2e89e420f8d940ff7830271ce344508a",
    "title": "春雨谣",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "晚云欲著树，中夜一犁雨。老农呼子孙，力作莫辞苦。",
      "风吹润土如炊香，烹鸡为黍饷南冈。我知圣人在明堂，元年已是丰年祥。"
    ]
  },
  {
    "id": "2e89e420f8d940ff3bc4f9872d30b93e",
    "title": "谪官黄州至南顿驿同李从圣叔侄小饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "共饭何草草，客来从远道。倾壶得残酒，聊以开怀抱。",
      "年将半百两鬓华，谪官憔悴来天涯。神理可冯吾道在，不应长遣路人嗟。"
    ]
  },
  {
    "id": "2e89e420f8d940fff64d27e3945e732d",
    "title": "代赠",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "洞房飞香作春雾，仙人劝酒香中语。",
      "明眸第二紫云娘，莺学歌声柳如舞。",
      "蹙眉长歌澧有兰，银钩请君春草篇。",
      "繁弦高张烛烧夜，玉壶未尽参在天。",
      "春泥雪消淮上路，东风浪头惊客橹。",
      "恼公旧事几梦魂，过眼相逢一风雨。",
      "黄流清洛上天汉，吴山洞庭藏水府。",
      "谩题诗句寄归舟，江口风狂那得渡。"
    ]
  },
  {
    "id": "2e89e420f8d940ff74c73ad0ba8ebfe4",
    "title": "牧牛儿",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "牧牛儿，远陂牧。远陂牧牛芳草绿，儿怒掉鞭牛不触。",
      "涧边古柳南风清，麦深蔽日野田平。乌犍砺角逐春行，老牸卧噍饥不鸣。",
      "犊儿跳梁没草去，隔林应母时一声。老翁念儿自携饷，出门先上冈头望。",
      "日斜风雨湿蓑衣，拍手唱歌寻伴归。远村放牧风日薄，近村牧牛泥水恶。",
      "珠玑燕赵儿不知，儿生但知牛背乐。"
    ]
  },
  {
    "id": "2e89e420f8d940ff0f65cf9398d2dd31",
    "title": "刘壮舆是是堂歌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "读堂中之书兮，以致子之眠。饮堂中之酒兮，以休子之言。",
      "是非杂然于子之耳兮，付庭中之叹蚓，与夫木上之鸣蝉。",
      "庶几养生而保和兮，穷子之年。"
    ]
  },
  {
    "id": "2e89e420f8d940ff9dc011f5af2dd512",
    "title": "独处愁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "高高花飞惊愁颜，珠帘昼锁春风闲。",
      "少年金鞍照秦地，玉卮双覆尘埃间。",
      "花间蝴蝶双飞舞，感触深心心更苦。",
      "昨夜阴云数尺许，连宵变作西窗雨。"
    ]
  },
  {
    "id": "2e89e420f8d940ff3cc7ca810f7f5da0",
    "title": "远别离",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "远别离，明当入蜀去。酒酣日落客心惊，起与仆夫先议路。",
      "引车在庭牛在槽，桐枝袅袅秋风豪。别情惆怅气不下，酒觞翻污麒麟袍。",
      "缓缓清歌慰幽独，不惜更长更烧烛。赠君发上古搔头，莫易此心如此玉。",
      "平生每笑花飞片，东家吹落西家怨。但得归时似别时，相知何必长相见。"
    ]
  },
  {
    "id": "2e89e420f8d940ff2193ce9f1b208db5",
    "title": "白纻词二首效鲍照",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "摇轻裾，曳长袖，为楚舞，千万寿。新词白纻声按旧。",
      "朔风卷地来峥嵘，燕雁避霜饥不鸣。高堂酒多华灯明。"
    ]
  },
  {
    "id": "2e89e420f8d940ff2193ce9fbf1cce8d",
    "title": "白纻词二首效鲍照",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "回纤腰，出素手，髻堕鬓倾钗欲溜，为君歌舞君饮酒。",
      "岁云暮矣七泽空，汤汤汉沔天北风。玉壶之酒乐未终。"
    ]
  },
  {
    "id": "2e89e420f8d940fff67c7ea6a92f6014",
    "title": "琉璃瓶歌赠晁二",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "火维荒茫地轴倾，下有积水潜鲲鲸。鳌身翻澜山为崩，金乌下啄狞龙腾。",
      "狂须奇鬣万族朋，巨神日月双手擎。夸娥愁思乌戢翎，老鱼战死风雨腥。",
      "长彗下扫千里惊，浅洲一席块为城。蛮儿夷女奇弁缨。",
      "大舶映天日百程，怒帆吼风战飞鹏。舟中之人怪眉睛，兽肌鸟舌髻翘撑。",
      "万金明珠络如绳，白衣夜明非缟缯。以有易无百货倾，室中开橐光出楹。",
      "非石非玉色绀青，昆吾宝铁雕春冰。表里洞彻中虚明，宛然而深是为瓶。",
      "补陀真人一铢衣，攀膝燕坐花雨飞。兜罗宝手亲挈携，杨枝取露救渴饥。",
      "海师跪请颡有胝，番禺宝市无光辉。流传人间入吾手，包以百袭吴绵厚。",
      "择人而归今子授。烂然光辉子文章，清明无垢君肺肠。",
      "比君之德君勿忘，与君同升白玉堂。"
    ]
  },
  {
    "id": "2e89e420f8d940ffc9b3fa0a148d0bba",
    "title": "九江千岁龟歌赠无咎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "灵龟千年口不食，以背负床饮其息。吾家两龟岂徒不食亦不息，寿与万古无终极。",
      "济南晁君博物天地通，夜窥牛斗颇似晋司空。指我两龟有名字，大龟为九江，小龟号千岁。",
      "老龙洞庭怒，荡覆尧九州。禹咄嗟，水平流。九江无波拍天浮，中有大灵背如丘。",
      "南风吹楚泽，莲叶清欲秀。有物中作巢，一寸立介胄。",
      "霞衣仙人鬓如霜，饮以南极之光芒。丹颅老客不相见，飞渡东海巢扶桑。",
      "迩来蟠桃枝，有子大如缶。浮游轻于鸟，江海一回首。",
      "青珊瑚柱碧瑶宫，水仙焚香吹作风。朝戏莲叶西，暮游莲花东。",
      "秋风莲子熟，归去清江国。小千岁，大九江，我久不见之，向君案前双。",
      "我谓晁君二物有似我与子，国有守龟吾子是。灿然天下之宝器，黄金之縢紫瑶匮。",
      "天王端冕史再拜，一逆二从定大事。我身百无用，颇似千岁潜深渊。",
      "不愿人间贮金藉玉享富贵，但愿寄身江上一叶之秋莲。",
      "万物才不才，用舍不任天。寄声问晁君，然不然。"
    ]
  },
  {
    "id": "2e89e420f8d940ff1f42efdde72b92e4",
    "title": "大雪歌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老农占田得吉卜，一夜北风雪漫屋。",
      "屋压欲折君勿悲，陇头新麦一尺泥。",
      "泥深麦牢风莫吹，明年作饼大如箕。",
      "野人食饱官事少，莫畏瑟缩寒侵肌。",
      "高堂晨兴何所为，门无马迹人更稀。",
      "珠楼玉阁互飞动，坐见贫屋生光辉。",
      "无功及物惭受禄，丰穰幸赖天与之。",
      "弃粮遗粒待鸡犬，吾羹何得长烹藜。"
    ]
  },
  {
    "id": "2e89e420f8d940ffe24c45dadd3192e7",
    "title": "孙彦古画风雨山水歌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山深岩高石壁青，白日忽变天晦冥。",
      "黑风驱云走不停，惊电疾雨来如倾。",
      "山前雨点大如手，山下水涌危槎横。",
      "崩崖古树老有灵，吼怒直与风云争。",
      "枝披叶偃斗不怯，万窍却欲藏雷霆。",
      "鞭驴疾驱者谁子，石路崄涩驴凌兢。",
      "目迷心慑愈不及，来憩树下如寒蝇。",
      "苍茫直与鬼神接，恍惚不保龙蛇惊。",
      "平居此乐忽入眼，孙家古图才可辨。",
      "奈何一幅一尺馀，欲夺天地之奇变。",
      "我心爱之良有以，昔苦山行亲遇此。",
      "一生两足不下堂，输尔朱家贵公子。"
    ]
  },
  {
    "id": "2e89e420f8d940ff2bcb3c60077c8cc7",
    "title": "岁暮歌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北风卷雪送暮冬，重云如山争塞空。",
      "百年老树吼欲折，塌翼不见南飞鸿。",
      "堂下幽姿亦可悦，点缀小树花玲珑。",
      "老人重裘不能暖，永夜惟守深炉红。",
      "啾啾寒雀飞不起，饥啄冻土藏枯丛。",
      "青春欲回水官怒，摧拉未使阳和通。",
      "天时平分各司一，兴废谁得专其雄。",
      "杜门解辔聊有待，行看马脚春泥融。"
    ]
  },
  {
    "id": "2e89e420f8d940ffcffd562b96f662cf",
    "title": "东皋行",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋云卷尽秋天清，东皋萧条鸡犬声。",
      "黄叶吟风声不平，芙蕖半落更有情。",
      "归来僮饥羸马疲，城头树暗乌欲栖。",
      "谁家朱楼人夜宿，微红一点帘间烛。"
    ]
  },
  {
    "id": "2e89e420f8d940ffe7f37bf7ac86dd59",
    "title": "正月词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "红梢一夜樱桃雨，帘卷晓晴鸲鹆语。",
      "帘旌细浪滚东风，迎得春归与为主。",
      "玉手娇慵添绣线，栏下菖蒲近相见。",
      "云屏晓睡翠翘横，楼上寒时正五更。"
    ]
  },
  {
    "id": "2e89e420f8d940ff4513bbb35a880ea7",
    "title": "二月词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "滚风画幕长廊静，帘下人眠初日永。",
      "嘤嘤不动采花蜂，夜来露重蔷薇冷。",
      "芳草长时寒食天，红墙低处见秋千。",
      "人家无事鸡犬闲，日暮芳郊留醉眠。"
    ]
  },
  {
    "id": "2e89e420f8d940ffcb11ff97d0fabb58",
    "title": "饥乌词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北风夜雨乌翅湿，低飞野畦啄遗粒。",
      "啄食不饱还畏人，呜呼隔陇自求群。",
      "我行陈宋经大泽，田荒生茅不种麦。",
      "空肠待饱明年禾，鸦鸦尔饥独奈何。"
    ]
  },
  {
    "id": "2e89e420f8d940ffa7c5214ce4590131",
    "title": "春词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "宝刀裁花碎罗縠，带腊圆红黄染粟。",
      "枝头几日即花开，世上人情何太速。",
      "东风未转北风严，返挂铜钩不上帘。",
      "莫怪蛾眉呵素指，层檐冰碧玉纤纤。"
    ]
  },
  {
    "id": "2e89e420f8d940ff3f9a13ccfe95eb59",
    "title": "旱谣",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "七月不雨井水浑，孤城烈日风扬尘。",
      "楚天万里无纤云，旱气塞空日昼昏。",
      "土龙蜥蜴竟无神，田中水车声相闻。",
      "努力踏车莫厌勤，但忧水势伤禾根。",
      "道傍执送者何人，稻塍争水杀厥邻。",
      "五湖七泽水不贫，正赖老龙一屈伸。"
    ]
  },
  {
    "id": "2e89e420f8d940ff9168cf53d49f65d3",
    "title": "贻潘邠老",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "有屋可以读书，有竹可以忘忧。采庭之菊香有馀，烹园之蔬甘且柔。",
      "贤哉二子，又复何求。鬼不尔责，人不尔仇。沽酒可饮，江鱼可羞。",
      "又安用列鼎食珍，佩印封侯。我居柯西，相隔一里，可以杖履朝往而夕游。",
      "必未厌我乞醯与借马，但只恐勤君赤脚与露头。",
      "不然将吾颜子箪食瓢饮屡空之乐，又欲翻董生清明玉杯繁露之春秋。"
    ]
  },
  {
    "id": "2e89e420f8d940ffed82d3c9601ec5fe",
    "title": "醉中杂言",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老人攀花复藉草，春力著人如醉倒。未容作计试留春，东风已与人俱老。",
      "东君惜春不惜花，千红万紫委泥沙。已教白日张锦绣，更欲平地兴云霞。",
      "我欲呼客无酒肉，摘花插头悲发秃。安得酿酒万瓮屠千羊，花间醉饱踏春阳。"
    ]
  },
  {
    "id": "2e89e420f8d940ffa120a00aa0094abb",
    "title": "龟山祭淮词二首迎神",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "木枭枭兮苍山巅，回洑重深兮其下九渊。东风歌兮春水舞，庭肃肃兮神来下。",
      "神来下兮翠帷举，谷冥冥兮春山雨。雨三休兮神三燕，游云高兮见极蒲，安我舟楫兮君不怒。",
      "水滨之人兮苦思君，菖蒲生兮杨柳春。解君旗兮醉君御，聊乐一日兮莫予弃。"
    ]
  },
  {
    "id": "2e89e420f8d940ffa120a00a2b2e52d3",
    "title": "龟山祭淮词二首迎神",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "楚巫醉兮君不留，春风起兮木兰舟。弭余楫兮饮君酒，君既不顾兮驾龙以出游。",
      "凌九江兮勒沧海，万龙舞兮百灵会。君孔乐兮我思君，望君故居兮其上片云。",
      "水沦沦兮石碌碌，空祠草长兮风雨入君屋。山中春兮鸟鸣悲，明月皎皎兮中夜来。"
    ]
  },
  {
    "id": "2e89e420f8d940ffcaf2f32786a3e863",
    "title": "惠别",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "洞箫奏兮瑶瑟御，日不足兮继以夜。吾宁独此湛乐兮，嘉予美之宜修。",
      "披浮云出明月兮，挥众星不与谋。既成言以命予兮，顾永予之光明。",
      "岂独谓不然兮，托东风以惠声。嗟言独何容易兮，有倾身者鬼神。",
      "中怀著而必见兮，卷兰舌而交信。予虽不执子明烛兮，光辉其舍予。",
      "两相审者不媒兮，予既获子于鼻息。舒子声以歌兮，凤凰将闻而振羽。",
      "结子佩而起舞兮，星斗视子而上下。独翩翩其不可留兮，君之居可知而不可得。",
      "春水涣涣兮，予独饮君河之曲。鸟鸣群飞兮，其下芳草。",
      "柳舒舒其可揽结兮，桃李始就其膏沐。行者怀兮别者思，酌君酒兮寿君以不衰。",
      "抚君舟之悠然兮，将浩渺以浮航。三江震泽兮，舟师告惫而一息。",
      "引日星之煌煌兮，吾独望子于南极。想子其下兮，鼓圣涛而鞭蛟龙。",
      "使宓妃不敢巧笑兮，皇英敛衽而来从。南风之来兮，入予裾悦余心。",
      "独条畅而清婉兮，曰是为故人之风。"
    ]
  },
  {
    "id": "2e89e420f8d940ff868b0692dcf246ee",
    "title": "愬魃",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "帝治下土兮远于民，抚御万方兮周无垠。物类亿千兮莽蓁蓁，出入日月兮运星辰。",
      "广必有容兮潜奸昏，不上愬兮帝曷闻。岁庚申兮斗建巳，旬逾十兮雨不施。",
      "秀者燋兮实者悴，麦莽莽兮不出块。旧谷既没兮待新以食，夺其所望兮民忧以惑。",
      "舍耒而兵兮夺攘剽贼，急不知虑兮求生顷刻。民幸帝兮诏云师，气朝升兮敛阳晖。",
      "孰鼓风兮震川岳，上者扬兮旁者剥。云虽仁兮不得施，野童童兮草木摧。",
      "熟扬尘兮蔽朝日，纷霏霏兮冒万物。昏迷蒙兮浩恍惚，瞭者瞀兮失南北。",
      "瘗根茎兮腐葩实，世惨错兮泽蓬㶿。霍霍然兮侵万室，飘雨尘兮以旦以夕。",
      "民曰谁为兮尸是有物，其名曰魃兮旱是司。恶润忌泽兮盗阳威，淫视槁木兮疾华滋，憎饱妒饫兮幸民饥。",
      "亢不伏兮风以助之，惨怀柔茂兮尘埃是吹。来炎火兮烂炜煌，驭回禄兮骖毕方。",
      "朱旗旐兮绛帷裳，坦无畏兮乐洋洋。朋疫疠兮友疾殃，徒甚剧兮党甚强。",
      "慢帝威兮分害戕，窃祠祷兮傲驱攘。民赖帝仁兮以衣以食，上帝孔昭兮愬无祸责。",
      "幸帝震怒兮降魃罪疾，无俾在世兮幽沉深溺。雷伐鼓兮电扬旗，雨卷壑兮云张帷。",
      "泛游泽兮湛甘滋，充槁瘠兮奋枯萎。禾黍茂兮蔬果肥，岁既登兮民饱嬉。",
      "康帝民兮恩甚思，幽斯魃兮宥无期。"
    ]
  },
  {
    "id": "2e89e420f8d940ffb19f31de259d02ee",
    "title": "叙雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西山之泉兮冽以清，淳注万古兮无亏盈。应龙蟠守兮谨防扃，有神司之兮帅群灵。",
      "神君曷处兮山之穹，云郛雾阙兮都邃宫。腾驾逸景兮驭清风，上友仙圣兮佑帝躬。",
      "惟今之旱兮非神曷愬，家无馀粮兮麦不庇雨。土飘尘扬兮迷行错步，魃威孔张兮炽莫予御。",
      "挹水一勺兮荐羔豚，曷求于水兮神实凭。土有蔬兮林有实，芼馨香兮菹芳郁。",
      "神我飨兮临我堂，酌芝醑兮御椒浆。巫甚祇兮时甚良，哀我疾兮降我祥。",
      "神君仁兮念下民，抚民灾兮号帝阍。帝念神君兮诏雨官，叱驭六龙兮奋互飞。",
      "骞掣飞电兮鼓雷震，俾霈尔泽兮正无限。山灵川怪兮更腾奔，角毛羽鬣兮烂鳞鳞。",
      "前幢后旆兮玄双轮，椎轰喧呵兮翻乾坤。神龙九鬣兮杂蛟鲲，瞠眼飞涎兮翻腭龈。",
      "伏潜羲和兮止星辰，一洒万里兮倾河津。妖风失威兮敛以奔，魃濡厥裳兮伏以蹲。",
      "槁苏焦泽兮息惔焚，优渥润沃兮无涯垠。菽麰诜诜兮奋裳绅，秋种既即兮农则勤。",
      "既足而止兮披雾昏，朝阳清明兮敛游尘。功成不居兮驾归云，空山寥寥兮夜无闻。",
      "灵泉幽幽兮湛奫沦，竭诚莫报兮仁哉君。"
    ]
  },
  {
    "id": "2e89e420f8d940fffe3d5bbd84a16ce3",
    "title": "友山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "张子官于福昌，块然独居，无与为友。宾客不至，遗朋失旧。",
      "经时闭门，终日钳口。出无与游，居无与就。谁同我食，谁酌我酒。",
      "归守妻孥，出对厮走。驾言出游，田童野叟。气否莫交，情包不剖。",
      "塞聪蔽明，盘足袖手。披书阅简，眩目疲肘。厌然成痼，不可针灸。",
      "于是张子，涤虑除烦。披庭扫堂，枕手而眠。恍若有遇，有神降焉。",
      "曰我实哀汝，独无友朋。我有教告，子乎我听。凡世之人，百愚一贤。",
      "古昔所叹，非独今然。得贤与朋，善固无俪。贤不可得，将愚与比。",
      "友贤实难，幸然后值。不幸友愚，与无孰利。谄笑倾辟，韬情晦实。",
      "测心献计，因隙投策。口是腹非，面歌背泣。友若此者，实繁孔多。",
      "曷若不见，目清耳和。我复告子，真友之实。尔遵我言，友胡有竭。",
      "人物虽殊，可友同焉。赐尔以友，其名曰山。居汝左右，在汝北焉。",
      "端不汝去，澹兮绝言。春丽夏繁，秋疏冬瘦。霞雾融明，风驰雨骤。",
      "孤楫横奔，牢屯巧镂。傲岸轩昂，清华润秀。对食临眠，排堂入牖。",
      "效技汝前，虽劳不疚。山有佳泉，多灌尔囿。历石悬空，泠泠清漱。",
      "如闻妙音，濯烦浴垢。不犹愈乎，卑议庸读。过耳增懑，入心善烦者乎。",
      "山有修竹，汝园是植。静丽明鲜，端虚正直。如彼正人，扬言发色。",
      "微风散碧，宵月镂白。不犹愈乎，市儿尘颜。敧眉鼓吻，佞笑浮言。",
      "工为媚悦，善佞曲拳者乎。山有乔木，耸立而峙。端无媚姿，若对正士。",
      "障雨蔽暍，千人所芘。微飙披拂，吹奏竽籁。不犹愈乎，蠕蠕鼠辈。",
      "女黠儿娇，奴趋妾拜者乎。山有好鸟，清喉丽羽。引啸长鸣，群呼迭语。",
      "夜管风弦，哀簧怨柱。不犹愈乎，巷歌里舞。促缩跳梁，颠妖淫污。",
      "父子不施，弃礼忘数者乎。如前实繁，言胡可殚。汝与之乐，右攀左援。",
      "曷为孑孑，寤寐嗟叹。张子再拜，受言永怀。解累亡忧，心通志开。",
      "高山岩岩，流水潺潺。竹茂木翘，鸟鸣琅然。如前夷齐，而后闵颜。",
      "吾何为乎，浩然其间。"
    ]
  },
  {
    "id": "2e89e420f8d940ffab073617c48fbd8e",
    "title": "种菊",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "何馨香之芬敷兮，昌绿叶而紫茎。是其名为菊兮，爰植予之中庭。",
      "性清平而不躁兮，味甘爽而充烹。当秋露之惨凄兮，舒煌煌之华英。",
      "色正而丽兮，气芬以清。纯静秀洁兮，族茂群荣。采食以时兮，天和以宁。",
      "颖轻窍达兮，瞳子清明。散败流浊兮，风宣滞行。仙圣所饵兮，屏除臭腥。",
      "久嗜不废兮，将延尔龄。嗟予生兮，蹇薄烦冥。忧饥畏寒兮，微禄以生。",
      "终曷归兮，山林是营。膏粱鼎食兮，方丈纵横。炙熊之蹯兮，龙醢羊羹。",
      "彼得有命兮，吾奚尔荣。惟兹佳菊兮，野实以生。采撷咀食兮，荐俎盈登。",
      "求之孔易兮，世焉莫争。我有久疾兮，壅塞烦昏。支节坚痹兮，气阏于元。",
      "惫不能支兮，外壅中乾。疥癣得志兮，蛲蛔伏蟠。餐华秋冬兮，食叶春夏。",
      "集新易故兮，尔功是假。宁康我躯兮，骨节坚良。产和剔戾兮，其乐洋洋。",
      "反华于玄兮，易瘘以强。忘生绝俗兮，深潜远藏。骖驾云雾兮，呼吸太阳。",
      "招友彭咸兮，御风以翔。吁嗟此菊兮，吾于尔望。"
    ]
  },
  {
    "id": "2e89e420f8d940ff7e7c174ec0883768",
    "title": "逐蛇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "嗟尧之时兮大水滂，横溃四海兮包陵冈。荡流涌汩兮周无防，龙腾蛇奔兮嬉以狂。",
      "腥鳞顽鬣兮更披猖，城居穴处兮乱厥常。颓虫纠结兮肆害戕，陆盘渊据兮傲不臧。",
      "朋屯党集兮蕃以昌，穿穴噬啮兮民尽伤。下民既病兮帝弗康，黄熊幽殛兮羽山阳。",
      "乃命伯禹兮行四方，乘高趋卑兮陵复航。凿山疏源兮导河江，万水下走兮来洋洋。",
      "经画九野兮兴农桑，驱龙放蛇兮屏诸荒。焚山燎野兮无遗芒，野巢窟居兮保厥疆。",
      "敢有弗率兮断尔吭，伯益作志兮稽妖祥。帝虞耄勤兮黜予商，天授神禹兮夏是王。",
      "九牧作贡兮金鉴锽，大冶鼓铸兮腾精铓。岩岩九鼎峙且刚，奇形诡质兮走与翔。",
      "鳞毛羽裸兮兮杂短长，求情抉态兮幽微彰。制驭百怪兮严纪纲，兽虫人鬼兮安其乡。",
      "殊宫别域兮异存亡，曷为兹蛇兮宅我居。妖顽坚老兮傲驱除，深潜居此兮坦无虞。",
      "下饮我沼兮稍林株，朱眸丹舌兮玄鳞肤。恍惚遽速兮疑有无，居者畏避兮行者徐。",
      "险夺我圃兮骇我徒，盗窃祭祷兮欺群愚。我咨尔蛇兮潜山而穴野，阴蟠远伏兮与人乎异舍。",
      "冬居夏游兮时以行，食尔之食兮朋尔朋。攒乱我居兮常失经，叛弃尔守兮帝有刑。",
      "胡昏与顽兮居以宁，自为不宁兮邀割烹。",
      "荒戾天理兮悖圣程，我宥尔愆兮逐尔行，亟舍故处兮遐以征。",
      "南山之幽兮云雾冥，草木荟蔚兮崄不平。尔徒实繁兮食惟尔盈，捕取不至兮居无与争。",
      "汝生孔遂兮寿绵尔龄，物违其常兮祸之所集。丰狐昼游兮冬裘以白，龟厌渊处兮吉凶是卜。",
      "虎不畏人兮皮包戈戟，矜险恃孽兮其终鲜克。我言孔昭兮语汝以理，日吉时良兮汝遄以逝。"
    ]
  },
  {
    "id": "2e89e420f8d940ff972da03a01853a26",
    "title": "登高",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "怀不展兮居无聊，默谇语兮浩长谣。写我心兮登彼高，陟万仞兮扪九霄。",
      "命清风兮披浮云，瞰四荒兮视天垠。大海荡潏兮潜龙鲲，吐吞日月兮制明昏。",
      "酝酿元气兮函星辰，羽载四海兮芥浮坤。四岳列峙兮嵩中蹲，牵连脉络兮子复孙。",
      "草蔓木布兮升降如朋，障南蔽北兮东散西分。如掌列块兮盘罗豆樽，黄流中贯兮发源昆仑。",
      "东骛大海兮萦如缭绅，南方炎炎兮火之所宅。朱鸟屹峙兮丹膺绛翮，骞飞以翔兮辉煌烂赫。",
      "从拥万羽兮纷罗羽翼，煌煌尊严兮有斗在北。升降玉都兮运量帝侧，呼吸阴阳兮秉持祸福。",
      "真仙逍遥兮澹不可挹，西有王母兮戴胜穴居，寿历万古兮忘终泯初。",
      "超辽恍惚兮独与道俱，骖友日月兮群灵走趋。既又左而东顾兮观大明之始生，震沸九渊兮丽天升精。",
      "披攘群阴兮重幽昭明，有神司驭兮朱裳绛缨。呼造物以致问兮吾将考乎太初，彼天地其孰始兮日与月其代除。",
      "四荒漫其何极兮人胡为而中居，火何为而南宅兮水孰使其在北。",
      "安知东之主生兮西配刑而主杀，斗建寅而气分兮畴为四时之消息。",
      "世徒知其已然兮遂推类而立说，彼厥初其谁造兮孰布施而殊别。",
      "抑其不得不然兮或者私智之所设，将忽然而自尔兮遂已成而不可绝。",
      "造物为余究察兮曰此曷可以言陈而意悉，彼混沌之一气兮吾不知谁合而为一。",
      "忽洞达而两分兮夫亦安知其谁辟，爰升清而降浊兮水赴阴而火阳。",
      "东升气而敷生兮西或成而害戕，强名之曰自然兮曷足以究其必至。",
      "谓不得不然者愈疏兮尚安取于私智，庄周诞而妄推兮夏革愚而臆对。",
      "世号予曰造物兮予亦曷有所主尸，苟待予而后造兮彼造予者复谁。",
      "姑置之而勿校兮任万物之自成，游小智于太初兮何异夏虫之语冰。",
      "旷任之而勿疑兮万里会而一平，夫何造物者开予兮神飘飘而不居。",
      "我将赴而远游兮招神圣以为徒，腾九螭之奔轮兮追飞电而揽奔风。",
      "周万里于一息兮堂西极而有九区，叩玉阙之九关兮觐上帝于绛都。",
      "酌瑶尊之芳酒兮招赤松而友彭祖，既锡我以难老兮黜嗜欲而袭灵虚。",
      "爰侑我以秘药兮合千箫而吹万竽，乐吾心之洋洋兮舒五体之与与。",
      "降复还于我室兮聊弥日而一娱。"
    ]
  },
  {
    "id": "2e89e420f8d940ff4527ffa7874d7707",
    "title": "和归去来词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "归去来兮，行世不偶予曷归。其出无所为喜兮，舍去而何悲。",
      "眄一世之无与兮，古之人逝莫追。求不疚于予义兮，又奚恤馀子之是非。",
      "彼好恶之罔极兮，或颠倒其裳衣。顾吾涉之已深兮，愧哲人之见微。",
      "吾归甚安，无所事奔。既守吾室，又杜吾门。一气孔神，于中夜存。",
      "纳至和于灵根兮，挹天酝于玄尊。既充溢于幽阙兮，亦粹然而见颜。",
      "往有坎而兹夷兮，昔或危而今安。将从化人于西域兮，面藏吏于函关。",
      "将以一世为刍狗兮，废与兴吾厌观。彼福祸之一源兮，必兹出而兹还。",
      "彼自以为无隙兮，何异夫石椁之宋桓。归去来兮，吾悲夫斯人不返兮，岂招仙圣与之游。",
      "昔惠我以好音，忽远去而莫求。予曷异于世人兮，初为哽塞而增忧。",
      "彼钱镈则深藏兮，盍视夫已垦之田畴。万古芸芸，共逝一舟。",
      "半夜而失，旦号其丘。畏达观之诮予，涕已泣而不流。",
      "悟荣名之取憎兮，善斯人之获休。已矣乎，万物之作各其时，吾独与时而去留，岂或能力而违之。",
      "既往莫或追，来者尚可期。盖雨暵之在天，岂吾稼之不耔。",
      "彼蜀雄之必传，作犹愧于书诗。嗟身屈而道伸，于斯人兮曷疑。"
    ]
  },
  {
    "id": "2e89e420f8d940ffc6f2cb515d79e612",
    "title": "哭下殇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "医之不得其方耶，抑其命有短长耶。独尔能使吾悲若此耶，抑为父者皆爱其子耶。",
      "苍颅夷颡，秀眉清目。今其存亡，其犹有鬼也。使无物，则吾复何思。",
      "其尚有知也，则夫荒屋野寺。风霜雨露，食息谁汝视也。"
    ]
  },
  {
    "id": "2e89e420f8d940ffff129c3bd206866e",
    "title": "休日同宋遐叔诣法云遇李公择黄鲁直公择烹赐茗出高丽盘龙墨鲁直出近作数诗皆奇绝坐中怀无咎有作呈鲁直遐叔",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "休日不造请，出游贤友同。",
      "城南上人者，宴坐花雨中。",
      "金貌散香雾，宝铎韵天风。",
      "鸟语演宝相，饭香悟真空。",
      "尚书三二客，净社继雷宗。",
      "黄子发锦囊，句有造物功。",
      "握中一寸煤，海外千年松。",
      "谁降午睡魔，赐茗屠团龙。",
      "晁子卧城西，咫尺不可逢。",
      "岂无坐中客，终觉少此公。",
      "归帽见新月，扑衫暮尘红。",
      "困眠有馀想，却听寺楼钟。"
    ]
  },
  {
    "id": "2e89e420f8d940ffc25936e1d6a22420",
    "title": "挂虎图于寝壁示秸秠",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "画工出幻事，缟素发原薮。",
      "萧萧白茅低，凛凛北风走。",
      "眈然老於菟，举步安不骤。",
      "目光炯双射，怒吻呀欲受。",
      "彼彪掷其旁，文彩淡初就。",
      "虽然窃形似，已足走百兽。",
      "烦君卫吾寝，振此蓬荜陋。",
      "坐令盗肉鼠，不敢窥白昼。"
    ]
  },
  {
    "id": "2e89e420f8d940ffda9627e66aa3a0e7",
    "title": "神运殿望香炉天池等峰晚宿官厅明日早发",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "远公不出山，坐受天龙供。",
      "地祇敢爱宝，木石亲输送。",
      "岩岩千年屋，山立屹不动。",
      "风云宿修梁，星斗近华栋。",
      "亭亭碧香炉，薝卜时自涌。",
      "五云严拥卫，天乐下鸾凤。",
      "神池閟宝象，光怪发岩洞。",
      "谁能陟其巅，手揽湖龙鞚。",
      "东堂黄金藏，龙像俨环拱。",
      "萧条亡国辇，拙朴昔谁用。",
      "扫堂为一睡，清极乃无梦。",
      "思归戒晨发，结束勤仆从。",
      "鸿钟振林莽，月落朝岚重。",
      "再往堕渺茫，猿鹤应嘲讽。"
    ]
  },
  {
    "id": "2e89e420f8d940ffdf2366a8969d33da",
    "title": "赠张公贲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我昔为诸生，奉书谏议公。",
      "后来辱称奖，礼数宾客同。",
      "决科甫弱冠，年少气如虹。",
      "归来陪后乘，不责醉后恭。",
      "孤舟梁宋郊，旅态萃百穷。",
      "拜公睢阳府，笑语若春风。",
      "人事不可期，俯仰异吉凶。",
      "平生丹灶术，马鬣哭新封。",
      "十年得吾弟，怀旧涕沾胸。",
      "清平守家法，眉宇肖德容。",
      "交臂是非外，为僚兄弟中。",
      "东轩语长夏，葵竹罗青红。",
      "西舍雪夜欢，玉颜醉瑶钟。",
      "欲饮径相就，三更叱阍翁。",
      "鲸吸绝遗滴，山颓信倾峰。",
      "搜抉尽酱茹，楂梨倒筐笼。",
      "通宵两沉醉，午起头如蓬。",
      "人生定当尔，事去挽惊鸿。",
      "河梁系君马，一笑喜相逢。",
      "怜君碧纱幌，夜泪哭苇丛。",
      "我方困齑盐，酸寒官辟雍。",
      "同寻旧游地，尘壁罥丝虫。",
      "啼鸟古寺间，夏阴小园空。",
      "酒市逢好好，琵琶失𤫩珑。",
      "歌舞一分散，宾僚亦西东。",
      "忘情犹一叹，齐物论非通。",
      "官冷隐朝市，端能信予慵。",
      "人生当富贵，子盍自磨砻。",
      "便当隐五车，一一贮心胸。",
      "功就蚁作垤，丛成蛇化龙。",
      "北郊分袂归，作恶惊儿童。",
      "长谣代晤语，发子一笑哄。"
    ]
  },
  {
    "id": "2e89e420f8d940ff42100711f483d914",
    "title": "离黄州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "扁舟发孤城，挥手谢送者。",
      "山回地势卷，天豁江面泻。",
      "中流望赤壁，石脚插水下。",
      "昏昏烟雾岭，历历渔樵舍。",
      "居夷实三载，邻里通假借。",
      "别之岂无情，老泪为一洒。",
      "篙工起鸣鼓，轻橹健于马。",
      "聊为过江宿，寂寂樊山夜。"
    ]
  },
  {
    "id": "2e89e420f8d940ff25bd971eb2693590",
    "title": "宿樊溪",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄州望樊山，秀色如可揽。",
      "扁舟横江来，山脚系吾缆。",
      "大川失汹涌，浅水澄可鉴。",
      "北风吹疏雨，夜枕舟屡撼。",
      "齐安不可望，灭没孤城暗。",
      "奔流略溪口，龙蜃屡窥瞰。",
      "平生千金质，戒惧敢忘暂。",
      "兹游定何名，耿耿有馀念。"
    ]
  },
  {
    "id": "2e89e420f8d940ffacd780acd13acc45",
    "title": "道士矶",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "匡庐奠九江，苗裔遍南服。",
      "横江蔽原野，内外实一族。",
      "危矶插江生，石色擘青玉。",
      "蛟龙穴乱石，猱玃在乔木。",
      "我行季冬月，江迹在山腹。",
      "扁舟如镜面，清净不可触。",
      "跻攀既不可，千古长幽独。",
      "缅想邃古初，巢居戒樵牧。"
    ]
  },
  {
    "id": "2e89e420f8d940ff91a010a1f631116b",
    "title": "离樊口宿巴河游马祈寺",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "扁舟下樊溪，江南正清泻。",
      "晓登巴河岸，极目望春野。",
      "步寻修竹寺，古木争偃亚。",
      "云昔孙仲谋，刑牲致师祃。",
      "雄图邈已矣，英概足悲咤。",
      "石梯造云雾，丹白开广厦。",
      "山僧安寂寞，畏冷不出舍。",
      "劳生遇闲境，顿使我心写。",
      "晚江平若席，风势欲相借。"
    ]
  },
  {
    "id": "2e89e420f8d940ff06d19b9de20af30a",
    "title": "龟陵湾阻风三日遥祷孤山而风止",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "积水多疾风，三日阻我舟。",
      "天寒波涛恶，岸窟腾龙虬。",
      "五更船篷鸣，冷风入衾裯。",
      "平明诸山雪，烂漫铺琳球。",
      "篙工笑相顾，拍拍我船头。",
      "水魄小孤神，雾鬓横星眸。",
      "仓卒祷即应，知我厌滞留。",
      "稍晴景物好，柳色含新柔。",
      "春风我故旧，迎我入东州。"
    ]
  },
  {
    "id": "2e89e420f8d940ffd1a512aa6100631c",
    "title": "自离富池凡三祷顺济龙求便风皆获应又风日清霁舟行安稳委曲如所欲感而成诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "旗尾指船头，篙工告风便。",
      "张帆弛双橹，去势如脱箭。",
      "船傍两高山，过目若流电。",
      "波平船稳驰，客寝兀未变。",
      "吾闻西江龙，神力回宇县。",
      "往来万夫祷，正直巧获愿。",
      "嗟予何所恃，诚确无所荐。",
      "神岂哀我穷，有赐不待献。",
      "乃知人穷我，本不坐神谴。",
      "人间事若异，未易以言辩。",
      "坐令千里远，近若在几研。",
      "惭非谢宣城，攫笔赋净练。"
    ]
  },
  {
    "id": "2e89e420f8d940ff73f5bd7c33bddf1a",
    "title": "出山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "青山如君子，悦我非姿媚。",
      "相逢一开颜，便有论交意。",
      "今晨决然去，掺若执我袂。",
      "谓山无见留，此事宁久置。",
      "道边青发翁，下有白玉髓。",
      "斸之龙蛇窟，自足饱吾世。",
      "平生耽幽独，乃若忘朝市。",
      "一官等尘垢，安得败成计。",
      "草堂醉老子，虎溪大开士。",
      "寄语二主人，为留三亩地。"
    ]
  },
  {
    "id": "2e89e420f8d940fff78d968cdb69737a",
    "title": "朝雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "幽居感节物，僧舍值朝凉。",
      "空檐落寒雨，滴滴响秋堂。",
      "低飞林间翮，湿羽不能翔。",
      "危叶别故枝，幽花泫晚芳。",
      "悠悠清夜眠，促织催朝光。",
      "日月怆已徂，吾行独迷方。",
      "采采幽圃兰，岁晚日馨香。",
      "君子健明德，勿为儿女伤。"
    ]
  },
  {
    "id": "2e89e420f8d940ff9c63a41e864a31b5",
    "title": "离阳翟",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "驱车发颍川，回望失嵩少。",
      "霜气塞层空，黯澹寒日晓。",
      "原田际天平，百里见飞鸟。",
      "累累道傍丘，石兽卧衰草。",
      "不知谁氏碑，剥裂偶未倒。",
      "支离见隶字，书带汉笔妙。",
      "遗坟不可问，文彩竟何效。",
      "永年恃金石，此计久可笑。",
      "昔游已三岁，存殁伤怀抱。",
      "饱谙人世忧，安得身不老。"
    ]
  },
  {
    "id": "2e89e420f8d940ffb376fe3f42a8f61b",
    "title": "次颍川",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "许昌古名都，气象良未替。",
      "客子远道来，尘埃满襟袂。",
      "黄昏造孤驿，买饭啮枯胾。",
      "庭宽蟾蜍高，霜气彻寒被。",
      "赖携朱提杯，可具一饭费。",
      "无人劝我酌，孤独伴客醉。",
      "笙箫谁家楼，语笑月中市。",
      "何人不行乐，而我独涕泪。",
      "夜长更漏稀，风急鼓鼙驶。",
      "天明卷席去，行止随所值。"
    ]
  },
  {
    "id": "2e89e420f8d940ff8ef44fb68b07ffb8",
    "title": "同杨十二缑氏寺宿草酌张正民秀才见访",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "契阔千里别，恻怆难具言。",
      "殷勤一宵语，愿子未即眠。",
      "空堂灯火青，旅褐借僧毡。",
      "劳劳一杯酒，不解道路寒。",
      "经年相从乐，既别亦茫然。",
      "人间事尽尔，聚散亦何叹。",
      "但悲多难身，尚获朋友欢。",
      "间关百忧中，一笑有万钱。",
      "张子年未冠，已雄群少年。",
      "巉巉坐我侧，紫眸秀双颧。",
      "壮志激衰懦，清谈破愁煎。",
      "天明即分散，奈此情悁悁。"
    ]
  },
  {
    "id": "2e89e420f8d940ff984159b569653f00",
    "title": "初到都下供职寄黄九",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "千里不相见，劳劳复何辞。",
      "不远一城中，耿耿令我思。",
      "僦舍酒家楼，推垆卷其旗。",
      "鼠壤败晨炊，守翁噪群儿。",
      "马傍挟两羸，双踵待刻移。",
      "五日长安尘，故山梦中归。",
      "何以洗我心，望君青松姿。",
      "怀情久不吐，古屋弦悲诗。"
    ]
  },
  {
    "id": "2e89e420f8d940ff576286717f8e2d79",
    "title": "次韵鲁直夏日斋中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "文章惭肮脏，谈舌罢隽永。",
      "年来屏百事，但愿两耳静。",
      "黄公安禅室，不觉在市井。",
      "客来饱清风，可是徒造请。",
      "牺尊与社樗，妄计幸不幸。",
      "愿君妙观察，金门等云岭。"
    ]
  },
  {
    "id": "2e89e420f8d940ffa7f672efda6cbd4e",
    "title": "晚归寄无咎二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "雨气入古屋，薄帷生夜清。",
      "想君拥鼻坐，端学苦吟生。",
      "泥深欺我马，归卧日半楹。",
      "浩然有奇想，非子定谁评。"
    ]
  },
  {
    "id": "2e89e420f8d940ffa7f672ef498006c5",
    "title": "晚归寄无咎二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "屋东云移山，屋西日半壁。",
      "馀天一剑清，远雨万丝白。",
      "官事痴可了，未遭官长责。",
      "惟应晁夫子，不可别顷刻。"
    ]
  },
  {
    "id": "2e89e420f8d940ff6f8813172bca37b6",
    "title": "送吕际秀才南归",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "咽咽幽谷泉，萧萧秋竹风。",
      "岂不爱孤洁，但伤愁且穷。",
      "吕子南国秀，沧溟贮其胸。",
      "出试辄不偶，低头避儿童。",
      "离家五千里，客饭苦不丰。",
      "冷落卧寒斋，苦吟和秋虫。",
      "昨者投我诗，九叹阅未终。",
      "欲知作者心，但视读者容。",
      "文章出贫贱，此事今古同。",
      "但愿子富贵，不愿文日工。",
      "今日告我别，出门若惊鸿。",
      "各在天一方，何当复相逢。"
    ]
  },
  {
    "id": "2e89e420f8d940ff15d4ff485315514b",
    "title": "西山寒溪",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "兹行颇闲暇，聊此山水间。",
      "幸有所携人，臭味同一源。",
      "山溪并修涧，嘉木间蒲莲。",
      "杉松鸣古刹，始觉此溪寒。",
      "孤亭出屋背，石磴相牵攀。",
      "迎客穷道人，俯偻须眉斑。",
      "释子具粗粝，虽贫有馀欢。",
      "午登西山去，路作九曲弯。",
      "山禽惯不惊，夏木秀且繁。",
      "缅怀紫髯公，奠玉祠天坛。",
      "豪强有遗韵，兴废无留观。",
      "空岩一泓泉，引予掏清甘。",
      "至人悲热恼，遗此消昏烦。",
      "我茶非世间，天上苍月团。",
      "为尔惜不得，烹瀹浇晨餐。",
      "深谷晚易阴，快雨时斑斑。",
      "但见夹道松，龙髯湿苍颜。",
      "念我亦闲人，屏居闭柴关。",
      "不使倒珠玉，济我胸中悭。",
      "之官亦漫浪，遇胜却盘桓。",
      "平生据顽钝，信命傲忧患。",
      "言归徒旅疲，就荫休征鞍。",
      "却视来时舟，一叶系荒湾。"
    ]
  },
  {
    "id": "2e89e420f8d940ff68c3b0da33aa07e3",
    "title": "送张天觉使河东席上分题得将字",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "张侯蜀都秀，玉立身堂堂。",
      "手持明光节，六月登太行。",
      "三晋雄中夏，朔方临大荒。",
      "传声贤使者，父老相扶将。",
      "控弦百万户，十年废耕桑。",
      "但使把锄犁，自然息桁杨。",
      "主人延阁老，别酒泛兰觞。",
      "寄声梁谏议，欲试紫参方。"
    ]
  },
  {
    "id": "2e89e420f8d940ff9f4ec9fc0cfb5ffb",
    "title": "答仲车",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "先生居山阳，时事不挂齿。",
      "读书逾五车，不肯著一字。",
      "今朝苦叹嗟，告我将老矣。",
      "我意与子殊，欲去依禅子。"
    ]
  },
  {
    "id": "2e89e420f8d940ff374c494725e84356",
    "title": "和仲车元夜戏述",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "华灯耀广陌，皎月临重城。",
      "惟我二三子，柴门通夜扃。",
      "展书对明烛，浊酒徐徐倾。",
      "峥嵘千万虑，一醉皆能平。"
    ]
  },
  {
    "id": "2e89e420f8d940ff7f40614d63243641",
    "title": "和鲁直",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "济物非仆仆，功名愧无心。",
      "倚市安能美，汲泉不厌深。",
      "老人夙有尚，瓶钵好丛林。",
      "安能红尘里，徒使老骎骎。"
    ]
  },
  {
    "id": "2e89e420f8d940ff8e4b8528a1fef271",
    "title": "书馆直舍",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "紫禁断人声，蓬山转春日。",
      "楼外晚鼓传，城阴卫番出。",
      "循除撷新秀，红紫间疏密。",
      "倚天黄金阙，龙虎气郁律。",
      "明时赋铅椠，寓直守编帙。",
      "疏闲谢裨补，岁月感飘忽。",
      "谢公山林赏，不为轩冕屈。",
      "体道无朝野，达情惭利物。"
    ]
  },
  {
    "id": "2e89e420f8d940fff926524b7e086cb1",
    "title": "宣城至日谒天庆观行香呈郡僚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "溪山惨残岁，况乃值深冬。",
      "清晨率其属，肆礼凝琳宫。",
      "漠漠冒原露，凄凄隔水风。",
      "南方异气候，霜叶未全红。",
      "忽忆簪史笔，早趋辟苍龙。",
      "拜舞东阁上，佳气郁葱葱。",
      "谈笑出右掖，交游尽英雄。",
      "老大心已矣，依然魂梦中。"
    ]
  },
  {
    "id": "2e89e420f8d940ff21f73cc71191862f",
    "title": "秋日独酌怀荣子邕",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "新秋一杯酒，风雨早凉天。",
      "眷言西邻友，咫尺莫能前。",
      "岂无病羸马，泥滑不胜鞭。",
      "端居何为者，落寞掩书眠。",
      "高柳飒已疏，碧草留馀鲜。",
      "衰怀感徂节，客舍悲流年。",
      "孤吟谁与和，独酌还醒然。",
      "新晴野路乾，期子南山边。"
    ]
  },
  {
    "id": "2e89e420f8d940ffed8f0a42797e0a68",
    "title": "题陆羽祠堂兼寄李援援有诗殊佳二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "陆子不可招，寥寥风月魂。",
      "空堂掩遗像，幸此配老禅。",
      "举世人浇薄，云谁知子贤。",
      "竟陵樵牧地，陈迹岂复存。",
      "我欲歌子诗，三叹抚无弦。",
      "瓦登荐秋菊，酌此石井泉。"
    ]
  },
  {
    "id": "2e89e420f8d940ffed8f0a42610807cd",
    "title": "题陆羽祠堂兼寄李援援有诗殊佳二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清诗吊陆子，味若堂下泉。",
      "陆子骨已朽，青松代之言。",
      "松亦安能言，风至时萧然。",
      "至谈非牙舌，陆子意已传。"
    ]
  },
  {
    "id": "2e89e420f8d940ff2d918aab0196e7a2",
    "title": "万松亭有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微雨湿青松，松间多好风。",
      "翠光浓欲滴，对舞千蛟龙。",
      "可惜青玉钗，道边委蒿蓬。",
      "幽人不汝弃，应有绿毛翁。"
    ]
  },
  {
    "id": "2e89e420f8d940ffda7b6f9c08690ac0",
    "title": "今旦",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今旦寒气至，晨坐进一杯。",
      "一杯未能已，三酌竟空罍。",
      "我有胸臆事，欲言谁使陪。",
      "往往中夜叹，郁结无由开。",
      "赖此樽中君，破闷有后来。",
      "时时从之游，报我以欢咍。",
      "古国多寒肴，老妻治炮煨。",
      "谁云一日富，此价万琼瑰。"
    ]
  },
  {
    "id": "2e89e420f8d940ff3cacbdf8832c7fd6",
    "title": "摘梅花数枝插小瓶中辄数日不谢吟玩不足形为小诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "疏梅插书瓶，洁白滋媚好。",
      "微香悠然起，鼻观默自了。",
      "秀色定可怜，仙姿宁解老。",
      "禅翁心土木，对此成魔恼。"
    ]
  },
  {
    "id": "2e89e420f8d940ff64cd5418f6d1b341",
    "title": "霜后步西园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浓霜失暄妍，短日淡无色。",
      "回风振中园，摇落声策策。",
      "草根饥鸟啄，飞舞时啧啧。",
      "野荒无遗粒，卒岁将何食。",
      "鲜鲜西墙下，幽草弄寒碧。",
      "四时不吾欺，聊假汝顷刻。"
    ]
  },
  {
    "id": "2e89e420f8d940fff38366f1bc1170e1",
    "title": "冬怀三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "悲笳奏已罢，落月在西壁。",
      "卧闻中林鸟，先晓鸣啧啧。",
      "尔求亦易供，固合事安息。",
      "夜归陵旦起，何尔更劳役。",
      "乾坤扰万物，不使轻有获。",
      "无求良独难，何以休吾力。"
    ]
  },
  {
    "id": "2e89e420f8d940fff38366f176d86e57",
    "title": "冬怀三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "扬雄老不遇，寂寞玩文史。",
      "厕身虎狼间，乃卒脱其死。",
      "中恬遗外慕，独乐异众喜。",
      "但有载酒人，何用求知己。"
    ]
  },
  {
    "id": "2e89e420f8d940fff38366f1fd746365",
    "title": "冬怀三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "年来百事懒，惟乐静中趣。",
      "天寒无来客，终日常闭户。",
      "进取乏时才，穷通有天数。",
      "委身付造物，已矣随所遇。"
    ]
  },
  {
    "id": "2e89e420f8d940ff1cc600859c86585e",
    "title": "感春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风吹桃李，花落已满地。",
      "摇摇新柳枝，薄荫才可芘。",
      "谁云同一时，荣谢两异意。",
      "由来何足较，要之归一致。"
    ]
  },
  {
    "id": "2e89e420f8d940ff1cc600854faa35e7",
    "title": "感春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "默坐不复出，浮云作朝阴。",
      "离离檐间花，随雨下故林。",
      "物色一如此，朱颜坐凋侵。",
      "自歌阳春曲，吾不待知音。"
    ]
  },
  {
    "id": "2e89e420f8d940ff1cc60085fcef3db7",
    "title": "感春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "午日步西园，繁花乱相照。",
      "夭夭海棠枝，顾我如欲笑。",
      "殷红点轻素，含吐皆窈窕。",
      "持赠东邻子，愿言论久要。"
    ]
  },
  {
    "id": "2e89e420f8d940ffcc53c9e4a7cc5030",
    "title": "春日杂诗六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "啼鸟唤我觉，檐日行且午。",
      "累累出叶莺，庭雀鸣欲乳。",
      "妻儿病酒睡，鸡犬乐其侣。",
      "风光不我违，舍醉何有度。"
    ]
  },
  {
    "id": "2e89e420f8d940ffcc53c9e4aabf1372",
    "title": "春日杂诗六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风入我园，落落如急霰。",
      "感之复携酒，抚树为三叹。",
      "离离墙间草，满地不可践。",
      "阴阳本无情，荣谢欲谁怨。"
    ]
  },
  {
    "id": "2e89e420f8d940ffcc53c9e49f542e76",
    "title": "春日杂诗六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春晏百草秀，野花无复名。",
      "悲哉桃李阑，念此聊掇英。",
      "翩翩双飞蝶，天静午日晴。",
      "悲忧浪自苦，有酒但知倾。"
    ]
  },
  {
    "id": "2e89e420f8d940ffcc53c9e4c9517cef",
    "title": "春日杂诗六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "堂南老榆柳，清阴渐交映。",
      "飘飘风花乾，渥渥雨叶盛。",
      "鸟鸣日方迟，客去门逾静。",
      "自无济世略，耿耿欲谁省。"
    ]
  },
  {
    "id": "2e89e420f8d940ffcc53c9e413c54a81",
    "title": "春日杂诗六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三月行复至，青春坐侵寻。",
      "飞花去寂寂，新叶来骎骎。",
      "白日照芳草，荒园乱鸣禽。",
      "朱颜任自老，安事累吾心。"
    ]
  },
  {
    "id": "2e89e420f8d940ffcc53c9e405b5231e",
    "title": "春日杂诗六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风忽无情，吹我园中花。",
      "繁红与艳紫，零落委泥沙。",
      "鸣鸟亦何事，啾啾竟諠哗。",
      "须知盛已极，委弃欲谁嗟。"
    ]
  },
  {
    "id": "2e89e420f8d940ff30f38b80e3b6202f",
    "title": "官闲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "官闲吏归早，岁晏寒欲盛。",
      "槐稀庭日多，鸟下人语静。",
      "幽花破寒色，过雁惊秋听。",
      "酒贱莫厌沽，北风行欲劲。"
    ]
  },
  {
    "id": "2e89e420f8d940ff5db14a1f60c93499",
    "title": "秋池",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生落寞意，况此秋池侧。",
      "寒水静无波，衰荷委馀碧。",
      "萧萧动风鬓，照影感新白。",
      "来往双浴凫，尔生真自得。"
    ]
  },
  {
    "id": "2e89e420f8d940ff01e12e86787c85e7",
    "title": "杂咏三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "隆中卧龙公，平昔事耕钓。",
      "无言顾同侪，高视独长啸。",
      "彼宁惜开口，顾尔非同调。",
      "何事逢玄德，曹孙一言料。"
    ]
  },
  {
    "id": "2e89e420f8d940ff01e12e86da3c256d",
    "title": "杂咏三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "六槐当我庭，春叶密如幄。",
      "朝来南风起，已见萎叶落。",
      "盛衰同时来，岂必待萧索。",
      "鄙哉儿女痴，倩倩情所乐。"
    ]
  },
  {
    "id": "2e89e420f8d940ff01e12e86822d2912",
    "title": "杂咏三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "鸟鸣高屋上，饥顾朝求食。",
      "扰扰市井人，日夜衣食迫。",
      "岂伊理当然，或者养未得。",
      "我歌南风诗，归坐还叹息。"
    ]
  },
  {
    "id": "2e89e420f8d940ffc4954d8ef00854fe",
    "title": "飞云",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "时雨久不施，飞云作朝阴。",
      "芃芃中原麦，赖此三日霖。",
      "朝阳忽清霁，披露南山岑。",
      "虽无济物迹，膏泽在民心。"
    ]
  },
  {
    "id": "2e89e420f8d940ff8e60be7d513e5ac0",
    "title": "自黄州至巴河游灵岩寺观孙仲谋刑马坛相传权于此刑马祀江神遂提师伐寿春云",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "乔木隔尘埃，华堂敞深僻。",
      "人静好鸟鸣，睡馀疏雨滴。",
      "悲愁感萧瑟，吊古披荒寂。",
      "尚溯紫髯翁，誓师沉马璧。"
    ]
  },
  {
    "id": "2e89e420f8d940ff8248fb54406b266d",
    "title": "杂诗二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "独居无与往，况此阴雨天。",
      "起来复何有，诗书散我前。",
      "偃卧一榻上，读书疲复眠。",
      "经纶负夙志，跌荡穷吾年。"
    ]
  },
  {
    "id": "2e89e420f8d940ff8248fb5407a24057",
    "title": "杂诗二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "高堂断四听，鸣雨晓未止。",
      "堂空雨声大，滴滴清我耳。",
      "朝眠引幽梦，遇我同心子。",
      "谈笑未容周，梦开坐千里。"
    ]
  },
  {
    "id": "2e89e420f8d940ffa625d9dc31fa273a",
    "title": "捣药",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "指可握而足，臂可攘无他。",
      "何为勤药物，杵臼日諠哗。",
      "指臂何与人，正欲使其佳。",
      "念此惭吝生，达人其我嗟。"
    ]
  },
  {
    "id": "2e89e420f8d940ffb22f52c9e7180d61",
    "title": "乌臼",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "乌臼强知晓，譊譊鸣暗天。",
      "我事不须早，援衾且复眠。",
      "朝晖方聩聩，惨凛蔽清妍。",
      "且复待午景，负此檐间暄。"
    ]
  },
  {
    "id": "2e89e420f8d940ff4227653b4a0c0822",
    "title": "春林",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春林露如雨，萧萧晓花寒。",
      "引手攀高红，微香来鼻端。",
      "何以比芳洁，置之青玉盘。",
      "持归供像佛，相对淡无言。"
    ]
  },
  {
    "id": "2e89e420f8d940ff03d43dc913f65218",
    "title": "华月",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "华月流春宵，散我高林影。",
      "披衣步其下，爱此扫地静。",
      "吾心方浩然，万境一澄莹。",
      "徙倚玉绳低，寂寥沈远听。"
    ]
  },
  {
    "id": "2e89e420f8d940ff007ef751fa2025f4",
    "title": "离楚夜泊高丽馆寄杨克一甥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "去城未五里，夜缆系衰柳。",
      "水亭暗风雨，人散闻吠狗。",
      "平生足羁旅，沉此还往久。",
      "有感不自知，悽然独回首。"
    ]
  },
  {
    "id": "2e89e420f8d940ff007ef75118f94d62",
    "title": "离楚夜泊高丽馆寄杨克一甥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "水天夕云重，不雨衣自湿。",
      "夜寒更士语，鸡唱舟子急。",
      "青黄数宿莽，苍茫暗原隰。",
      "高城亦何有，倚樯成独立。"
    ]
  },
  {
    "id": "2e89e420f8d940ff007ef751a58235b6",
    "title": "离楚夜泊高丽馆寄杨克一甥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "客去水关闭，疏灯亦复收。",
      "川鸣半夜雨，卧冷五更秋。",
      "扁舟已寒暑，冉冉真乘桴。",
      "一灯照客睡，短梦良悠悠。"
    ]
  },
  {
    "id": "2e89e420f8d940ff007ef75148c0737e",
    "title": "离楚夜泊高丽馆寄杨克一甥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "士师我自出，爽迈凌清秋。",
      "年少不饮酒，昏灯夜问囚。",
      "尔家外大父，听狱代其忧。",
      "备饥朝煮饭，驱蚊夜张帱。",
      "狱成上府时，稽颡呼张侯。",
      "恕心临缧绁，相盗以戈矛。",
      "无令市死厉，请帝号重幽。"
    ]
  },
  {
    "id": "2e89e420f8d940ffb60fc46bcd3b17b2",
    "title": "三月小园花已谢独芍药盛开",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "霭霭春日晚，寂寂新阴繁。",
      "千红与万紫，盛极一时阑。",
      "西堂晚芍药，百萼乘露鲜。",
      "红妆诸美人，锦绣富春妍。",
      "东风时过之，舞态低昂翻。",
      "折赠怀溱洧，感之为三叹。"
    ]
  },
  {
    "id": "2e89e420f8d940ff9c1417d324f876cb",
    "title": "题焦山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "焦山如伏龟，万古浸碧浪。",
      "举头北顾海，尾负金刹壮。",
      "我闻城东楼，秀色日相向。",
      "松杉数毛发，人物见下上。",
      "欲携浮丘公，据壳恣潜漾。",
      "仙风如见引，金阙或可访。"
    ]
  },
  {
    "id": "2e89e420f8d940ff704632a182e22c58",
    "title": "春日杂兴四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "桃李用事辰，鲜明夺云绮。",
      "繁华一朝去，默默惭杞梓。",
      "时徂鹰化鸠，地迁橘为枳。",
      "独有羡门生，后天犹不死。"
    ]
  },
  {
    "id": "2e89e420f8d940ff704632a154932f56",
    "title": "春日杂兴四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔我游京室，交通五陵间。",
      "主客各英妙，袍马相追攀。",
      "千金具饮啜，百金顾吹弹。",
      "缨弁罗广席，当头舞交竿。",
      "鲜妆耀渌酒，锦缬生风澜。",
      "灯烛暗夜艾，士女纷相班。",
      "欢娱易徂歇，转盼如飞翰。",
      "亹亹负孤愿，离离衔永叹。",
      "山鸟窥茗饮，檐花笑蔬餐。",
      "弃捐勿重陈，事定须盖棺。"
    ]
  },
  {
    "id": "2e89e420f8d940ff704632a1619bb100",
    "title": "春日杂兴四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "客从远方来，遗我昭华管。",
      "吹之幻人心，异境生虚窾。",
      "磝磝青嶂横，决决春流满。",
      "马蹄交狭斜，车毂错平坦。",
      "士女竞芳辰，禽鱼荫修笴。",
      "依微认涕笑，凌沉见纤短。",
      "停吹欻泯灭，耽耽复空馆。",
      "灵物信所直，顾恨知音罕。"
    ]
  },
  {
    "id": "2e89e420f8d940ff704632a1befdd857",
    "title": "春日杂兴四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "潭潭故邑井，猗猗上宫兰。",
      "不食自清渫，莫服更幽闲。",
      "志士耻穷极，卷迹甘饥寒。",
      "佳辰邈良觌，触物悬悲端。",
      "入途眇回远，经岁旷音翰。",
      "岂不慕裘马，诡得非所安。",
      "蝉冕多怵迫，绳枢鲜忧患。",
      "枉寻竟何补，方枘诚独难。"
    ]
  },
  {
    "id": "2e89e420f8d940ffd7b7c42f3420bbed",
    "title": "出长夏门",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "出郭心已清，青山忽相对。",
      "游人傍流水，俯仰秀色内。",
      "谁张苍玉屏，中断神斧快。",
      "清伊泻其间，银汉曳天派。",
      "参差楼观出，杳霭林麓邃。",
      "岩声答远响，水影弄空翠。",
      "同游得君子，兴与烟霞会。",
      "选胜虽自兹，高怀已尘外。"
    ]
  },
  {
    "id": "2e89e420f8d940ff2d9253428a83275d",
    "title": "饭昭果寺",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "飘然乘兴游，殽酒笑俗具。",
      "僧居致野饭，草草亦有趣。",
      "山僧惯迎客，煮茗新泉注。",
      "岩花得春迟，晚秀见红素。",
      "萧萧野市井，人物自来去。",
      "溪光送孤舟，石色照素树。",
      "题名扫高壁，岁月记所遇。",
      "书罢迹已陈，出门犹反顾。"
    ]
  },
  {
    "id": "2e89e420f8d940ff4f2566ffc25623ed",
    "title": "渡伊水",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "双崖若争妍，秀色日相射。",
      "游人夸水东，挥榜渡清泻。",
      "潺潺溪边风，五月自潇洒。",
      "中流望南北，河汉自天下。",
      "嗟予水乡客，尘土困蹈藉。",
      "江湖久怀归，无地税征驾。",
      "临流动长想，照影久悲咤。",
      "沧洲倘有归，功业付高谢。"
    ]
  },
  {
    "id": "2e89e420f8d940ff3fdfdfa51e89f285",
    "title": "白公祠",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "斯人不可见，千古怀清风。",
      "犹想鸾凤姿，翛然山水中。",
      "空祠遗像俨，过者为肃恭。",
      "同时富贵人，泯灭知何穷。",
      "公昔得所遇，慨然屡输忠。",
      "一伤巧舌刀，泯默类喑聋。",
      "出处竟无祸，卷舒讵知踪。",
      "被获空叹麟，不制方为龙。"
    ]
  },
  {
    "id": "2e89e420f8d940ff759ed0a707d86dab",
    "title": "上皇龛",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "升危蹑石梯，已觉毛骨异。",
      "玄龛剖山腹，六月霜雪至。",
      "佛台磨青瑶，绀滑不留水。",
      "巍巍数天人，苍玉刻冠佩。",
      "老僧拂高崖，上有昔人字。",
      "国都已萧瑟，山泽隐遗事。",
      "西轩俯空阔，昼夜纳苍翠。",
      "卜筑莫后时，林中有馀地。"
    ]
  },
  {
    "id": "2e89e420f8d940ff40edc2816398249a",
    "title": "石楼",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清溪若奔虬，八锁束其颈。",
      "奔腾去莫脱，摆掣姿骁猛。",
      "嘈嘈战风霆，万鼓助其劲。",
      "声驱石崖动，气抱晴日冷。",
      "我来怯初登，注视久乃定。",
      "悠悠山川阔，寸目罗万景。",
      "平生林野趣，疏放谢鞭警。",
      "会期山月出，一啸清夜永。"
    ]
  },
  {
    "id": "2e89e420f8d940ff14c495b1733cee5b",
    "title": "上方",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "足蹑青玉磴，跻攀不知劳。",
      "回头瞰木杪，始觉所历高。",
      "孤鸟去灭没，奔溪深怒号。",
      "白日当画梁，青云送微飙。",
      "坐久神虑平，微凉清骨毛。",
      "但警尘垢容，俯仰近赤霄。",
      "古壁有遗字，昔人嗟寂寥。",
      "南风不知暑，古木常萧萧。"
    ]
  },
  {
    "id": "2e89e420f8d940ff619badebd6f581aa",
    "title": "三龛",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "万穴列岩壁，三龛独雄夸。",
      "封山凿其骨，开像俨且呀。",
      "悲哉轻人功，不计岁月赊。",
      "像成竟何补，国破荒蓬麻。",
      "悠悠清伊水，去去萦山斜。",
      "晚渚栖暝鸥，夕波战馀霞。",
      "陵谷良未迁，古今如转车。",
      "应有千年鹤，归顾如咨嗟。"
    ]
  },
  {
    "id": "2e89e420f8d940ffaceaab0f9c5c0e48",
    "title": "晚饭宝应",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "晚风吹古柏，落照明空山。",
      "深行得宝刹，崖岭相回环。",
      "人远草木邃，境幽鱼鸟闲。",
      "道人扫华堂，延我具晚餐。",
      "斋庖野菊美，石井新泉寒。",
      "既饱陟上方，浮香出林端。",
      "平生麋鹿志，强学伏车辕。",
      "尘怀造胜绝，欲去犹三叹。"
    ]
  },
  {
    "id": "2e89e420f8d940ff488ed69433c8bacf",
    "title": "广化遇雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮云蔽高峰，台殿延晚色。",
      "风声转谷豪，雨脚射山白。",
      "东楼瞰虚明，龙甲排松柏。",
      "萧森异人境，坐视动神魄。",
      "撞钟寺门掩，晚霁尚残滴。",
      "相携下山去，尘静马无迹。",
      "归来解鞍歇，新月如破璧。",
      "但恐桃花源，回舟已青壁。"
    ]
  },
  {
    "id": "2e89e420f8d940ff5705ac7d16dd1163",
    "title": "寄子瞻舍人二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "皎皎连城璧，实惟天地珍。",
      "足伤曾不售，宝气终氤氲。",
      "山川媚馀秀，星斗揽奇氛。",
      "终然不可掩，三浴祓埃尘。",
      "天王斋戒受，严庭具九宾。",
      "贮之黄金台，籍以九龙茵。",
      "事称忘礼厚，人谁骇其新。",
      "车轮走四方，争睹快一陈。",
      "无瑕故易伤，敛辉志乃神。"
    ]
  },
  {
    "id": "2e89e420f8d940ff5705ac7d90c04fba",
    "title": "寄子瞻舍人二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "纷纷名利场，向背不知丑。",
      "翟公书其门，客态自如旧。",
      "势去竞诋沮，有馀丐升斗。",
      "高贤少畦畛，小子多状候。",
      "退之呼字生，房相肆琴叟。",
      "事奇出意表，欲辩不及口。",
      "神明劳忠孝，福禄日方厚。",
      "防微无早计，求福常恐后。"
    ]
  },
  {
    "id": "2e89e420f8d940ff8a3566b0f387401a",
    "title": "赠杨念三道孚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄鹤楼前月，清辉千里寒。",
      "娟娟过江北，送子别长安。",
      "长安百万家，车马无时闲。",
      "中天耸观阙，四海会衣冠。",
      "怜尔薜萝子，豪华骇新观。",
      "萧萧囊中句，饥坐奏清弹。",
      "漫郎久不惬，逸思生风翰。",
      "寄声武昌鱼，欲从伧父餐。"
    ]
  },
  {
    "id": "2e89e420f8d940ff2720a8b3f05d0780",
    "title": "晓赴秘书省有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "桃李欲开时，长安春正好。",
      "晴空倚阊阖，朝日散驰道。",
      "云收龙蛇榜，烂烂金碧晓。",
      "清都不容尘，虎士守洒扫。",
      "家无当关警，襟袂免颠倒。",
      "何惭驱款段，吾事不须早。",
      "儒生近卜祝，本自异时好。",
      "圣朝尚文雅，诏使窥鸿宝。",
      "平生一杯酒，江海送吾老。",
      "静喧非人事，不得守怀抱。",
      "跳梁干造物，乃取镆铘诮。",
      "委怀随所遭，千叶才一笑。"
    ]
  },
  {
    "id": "2e89e420f8d940ffe29c6d4d9913b321",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生怀想人，握手良未易。",
      "接君同舍欢，此事非此世。",
      "十年淮海梦，一笑相逢地。",
      "投分白首期，愿言何有既。"
    ]
  },
  {
    "id": "2e89e420f8d940ffe29c6d4deaf90b5d",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "贤愚譬观形，美丑不自见。",
      "医肱待三折，剑铁要百鍊。",
      "磨君古青铜，汰简寄明辨。",
      "一智出千愚，食芹敢忘献。"
    ]
  },
  {
    "id": "2e89e420f8d940ffe29c6d4d47f0fdbe",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "文风还正始，磊落有诸君。",
      "长者进后生，亦使我有闻。",
      "譬如狸与虎，偶使并称文。",
      "终然不可及，困我力空勤。"
    ]
  },
  {
    "id": "2e89e420f8d940ffe29c6d4d5847ba97",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "文衰东京后，特起得韩子。",
      "支撑诽笑中，久乃化而靡。",
      "籍湜既洒扫，后生始归市。",
      "垂君拯溺手，请效我一指。"
    ]
  },
  {
    "id": "2e89e420f8d940ffe29c6d4ddc4b4939",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "诗坛李杜后，黄子擅奇勋。",
      "平生执羁靮，开府与参军。",
      "举诗秉笔徒，吟哦谩云云。",
      "安知握奇律，一字有风云。"
    ]
  },
  {
    "id": "2e89e420f8d940ffe29c6d4d573d42a8",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "触有羸其角，进有跋其胡。",
      "膏车秣吾马，白日在修途。",
      "虽乏亡何杯，颇多未见书。",
      "力学致事功，良田本深锄。"
    ]
  },
  {
    "id": "2e89e420f8d940ffe29c6d4d9cf64cf6",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄子少年时，风流胜春柳。",
      "中年一钵饭，万事寒木朽。",
      "室有僧对谈，房无妾持帚。",
      "此道人人事，谁令予独不。"
    ]
  },
  {
    "id": "2e89e420f8d940ffe29c6d4d865b05d7",
    "title": "赠无咎以既见君子云胡不喜为韵八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南山缚虎师，肯顾世书字。",
      "扬眉哦楚喉，鼎畔倒侯喜。",
      "诗声一苍蝇，下到霹雳耳。",
      "庸庸老寻常，物外有奇伟。"
    ]
  },
  {
    "id": "2e89e420f8d940ff015ee5f3b8db1e66",
    "title": "昨夜月中一睡殊有秋色觉书所见戏呈道孚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "幽人息遥夜，四听市声寂。",
      "月华清可掬，天色绀欲滴。",
      "候虫先知秋，微响出阴壁。",
      "精荧高露湿，断续残河白。",
      "兴怀我自出，抱器方待择。",
      "感时当有作，陋巷奏金石。",
      "予方问农圃，朝市嗟扫迹。",
      "先寒戒裘褐，岁暮养老客。"
    ]
  },
  {
    "id": "2e89e420f8d940ffb61c2ad98df813ee",
    "title": "东园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荒园何所有，落叶与衰丛。",
      "含芳未肯吐，惟有木芙蓉。",
      "黄菊如佳人，绿萼包金茸。",
      "床随重阳酒，娱此憔悴翁。"
    ]
  },
  {
    "id": "2e89e420f8d940ff4a6db1e70757e2ea",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我欲常饮酒，俗事苦夺之。",
      "饮酒不得醉，何如未饮时。",
      "颠倒众讥笑，佳处正在兹。",
      "念此虽杜门，浊醪日常持。"
    ]
  },
  {
    "id": "2e89e420f8d940ff4a6db1e74deeedd7",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "出门惮应接，俗士不多情。",
      "对酒辄拜辞，好礼以求名。",
      "嗟嗟名几何，曷足善尔生。",
      "共处一泡中，倏忽风涛惊。",
      "好饮信无补，不饮亦何成。"
    ]
  },
  {
    "id": "2e89e420f8d940ff4a6db1e7828d63e3",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我久喜文词，思与鸿鹄飞。",
      "老来觉非是，念昔正可悲。",
      "买金铸杜康，百拜誓归依。",
      "晋陶与康伯，九原吾与归。",
      "涉世苦不谙，多病身早衰。",
      "惟有尊中酒，不与我心违。"
    ]
  },
  {
    "id": "2e89e420f8d940ff4a6db1e7fff1dc96",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "处乐非纵情，处静非避喧。",
      "豪夸与枯槁，彼各据一偏。",
      "悠然独乐处，在我不在山。",
      "羲皇迹已远，三酌呼可还。",
      "一樽每独睡，不待宾客言。"
    ]
  },
  {
    "id": "2e89e420f8d940ff4a6db1e731a4804c",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "所嗜人不得，一物百非是。",
      "犹有尊中酒，道胜无敢毁。",
      "彼哉讥谤者，诳口而信耳。",
      "当忧十八隔，罚此缪语绮。"
    ]
  },
  {
    "id": "2e89e420f8d940ff4a6db1e71f11320a",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "自庇无一椽，道人分半宅。",
      "屋西罗古殡，寒草无人迹。",
      "累累长与少，岂复待年百。",
      "鸦飞朝树疏，虫吊宵月白。",
      "平生或不饮，至此方知惜。"
    ]
  },
  {
    "id": "2e89e420f8d940ff4a6db1e7107cb633",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "曹参汉贤相，掾吏亦豪英。",
      "四海付醇酒，乃真知物情。",
      "亡秦馀毒烈，一洗百壶倾。",
      "和气薰醉人，金革乃不鸣。",
      "卑卑谈治道，陋矣洛阳生。"
    ]
  },
  {
    "id": "2e89e420f8d940ff4a6db1e7c2df992c",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "种树东檐下，雨来发幽姿。",
      "微阳动九地，光彩变新枝。",
      "荣衰一以异，枯槁易神奇。",
      "消息天使然，人工徒尔为。",
      "杜门沽酒饮，高悬吾马羁。"
    ]
  },
  {
    "id": "2e89e420f8d940ff4a6db1e70f918fa9",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "里有好事者，我往樽辄开。",
      "我亦为之尽，每往亦开怀。",
      "尚虑数见厌，动作旬月乖。",
      "今晨起苦晚，独坐见乌栖。",
      "冬温雪作雨，里巷苦多泥。",
      "且复闭门坐，开卷理多谐。",
      "谁知无言中，独往不自迷。",
      "得意复终日，弭车不复回。"
    ]
  },
  {
    "id": "2e89e420f8d940ff4a6db1e7287f7b89",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "弱岁慕世名，中年颇探道。",
      "世间无非苦，病死与生老。",
      "相寻无穷已，递代作荣槁。",
      "奇哉竺乾书，百遍读愈好。",
      "污泥虽云浊，本不害吾宝。",
      "酒虽破净律，吾事在律表。"
    ]
  },
  {
    "id": "2e89e420f8d940ff4a6db1e7793775dc",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔尝罹厄疾，一卧辄逾时。",
      "念无所归咎，乃誓与酒辞。",
      "那知偶不死，持杯复饮兹。",
      "既饮辄为尽，快哉复何疑。",
      "神畅病自失，此说信不欺。",
      "药石伤天和，此方吾笑之。"
    ]
  },
  {
    "id": "2e89e420f8d940ff4a6db1e7d050c308",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世间有醉乡，百世本一境。",
      "欲游不待驾，但畏足疾醒。",
      "其乡无限界，亦不阻岩岭。",
      "阴阳无疾疠，风俗尽箕颍。",
      "君往余请从，无待宵烛炳。"
    ]
  },
  {
    "id": "2e89e420f8d940ff4a6db1e792218b51",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "酒尽辄起沽，耽然待酒至。",
      "呼儿挈樽杓，未酌兀已醉。",
      "譬如念醯醢，流液不待味。",
      "醉客失揖让，醉语少伦次。",
      "坐客皆摇头，知稀故我贵。"
    ]
  },
  {
    "id": "2e89e420f8d940ff4a6db1e784cfaf1e",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "儿童居宛丘，里巷昔所经。",
      "重来三十年，落魄竟何成。",
      "扣门问长老，主人多已更。",
      "萧萧城南道，松柏共坟庭。",
      "念此久兴叹，游不待鸡鸣。",
      "悠然且饮酒，聊以慰平生。"
    ]
  },
  {
    "id": "2e89e420f8d940ff4a6db1e7209a8300",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "渊明酒不足，种秫犹可得。",
      "无秫酒须求，时人嘲我惑。",
      "宁当且醉酣，慎勿疑通塞。",
      "但憎独醒人，岂有禁酒国。",
      "酩酊忘对言，满引常默默。"
    ]
  },
  {
    "id": "2e89e420f8d940ff4a6db1e7c2c50a25",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "乐天好饮者，少亦登贵仕。",
      "八年浔阳谪，学道乃忘己。",
      "与时虽寡怨，行己终有耻。",
      "抗言立朝廷，放志傲闾里。",
      "优游祸福间，出处皆可纪。",
      "乘流与偕逝，遇坎辄复止。",
      "酣歌尽百年，天理端可恃。"
    ]
  },
  {
    "id": "2e89e420f8d940ff4a6db1e72a8918df",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾知李太白，潇洒本天真。",
      "一饮三百杯，不问漓与醇。",
      "子云亦好饮，白发事亡新。",
      "奇穷易投阁，区区赋剧秦。",
      "两贤竟谁乐，千载同埃尘。"
    ]
  },
  {
    "id": "2e89e420f8d940ff4a6db1e750c249f5",
    "title": "次韵渊明饮酒诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生自百懒，而独于酒勤。",
      "生事万缘疏，而独于酒亲。",
      "皇皇东家丘，隐者笑知津。",
      "我欲去即去，柴车不劳巾。",
      "但饮百年中，不愧饮酒人。"
    ]
  },
  {
    "id": "2e89e420f8d940ffd26db6678ac4e43a",
    "title": "与潘仲达二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风沛甘雨，百物一时好。",
      "江南桃李尽，红紫到百草。",
      "道傍负担子，寒食归祭祷。",
      "念我淮上丘，三年不躬扫。"
    ]
  },
  {
    "id": "2e89e420f8d940ffd26db667a6199989",
    "title": "与潘仲达二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淮阳牡丹花，盛不数京洛。",
      "姚黄一枝开，众艳气如削。",
      "亭亭风尘表，独立朝万萼。",
      "谁知临老眼，更复美葵藿。"
    ]
  },
  {
    "id": "2e89e420f8d940ff2300e1bb135b10f1",
    "title": "莎鸡",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "金风透残伏，玉树先秋凉。",
      "喓喓草间虫，感时振衣裳。",
      "楚客思万里，夜吟怨藜床。",
      "劳劳终夕语，共此檐月光。",
      "孤轮曳独茧，折管韵哀伤。",
      "辛苦豳父兄，无衣畏风霜。"
    ]
  },
  {
    "id": "2e89e420f8d940ff8dcb35d152da8bd6",
    "title": "宦游",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "宦游吾漫尔，未慕致身早。",
      "秋来忆山苦，遥夜梦颠倒。",
      "鸣虫待谁听，落叶烦我扫。",
      "谁得省劳人，吾生常草草。"
    ]
  },
  {
    "id": "2e89e420f8d940ff1a6257f493271407",
    "title": "次韵秦觏",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "琬琰非世珍，昔以羊皮换。",
      "嗟君复何求，众弃乃所玩。",
      "十年少游兄，闭口受客难。",
      "二毛才一第，俗子犹愤惋。",
      "人间异巧拙，善琢贵颜汗。",
      "婵娟守重闺，倚市争倩盼。",
      "君胡宝滞货，屡辱访衰懦。",
      "譬犹卧仆涂，更侑觥与散。",
      "球然瑚琏质，磨琢争璀璨。",
      "迟君三年鸣，更用惊我慢。"
    ]
  },
  {
    "id": "2e89e420f8d940ff6d7f4404bd9e53b6",
    "title": "阿几",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "小儿名阿几，眉目颇疏明。",
      "日来书案傍，学我读书声。",
      "男儿事业多，何必学读书。",
      "自古奇男子，往往羞为儒。",
      "阿几笑谓爷，薄云无密雨。",
      "看爷饥寒姿，儿岂合贵富。",
      "翁家破箧中，惟有书与史。",
      "教儿不读书，更欲作何事。"
    ]
  },
  {
    "id": "2e89e420f8d940ffda6fadd0c63db286",
    "title": "宿虹县驿",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长堤隘舟车，上下无暂歇。",
      "煎熬古驿门，聒聒争琐屑。",
      "东南淮浙富，输馈日填咽。",
      "楚风习喧卑，吴舌动嘲哳。",
      "平生耽静意，投闹剧含哕。",
      "况兹道路勤，强食慰饥渴。",
      "年来嵩洛兴，久与泉石结。",
      "终当卜吾庐，云山对华发。"
    ]
  },
  {
    "id": "2e89e420f8d940ff7c11c3998221abb2",
    "title": "有感三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一春苦多风，桃李见无几。",
      "良游时已失，忽忽三月尾。",
      "中间亦何有，徒自乱心耳。",
      "所嗟违所娱，坐费良日晷。",
      "堂北千叶桃，微本混榛枳。",
      "居然未之省，一日灿相视。",
      "零丁不忍摘，攀玩聊自慰。",
      "乃知物虽微，未易即疏弃。",
      "从今至零落，犹足伴尊胾。",
      "仍烦芊绵草，藉我花前醉。"
    ]
  },
  {
    "id": "2e89e420f8d940ff7c11c39986dab3b4",
    "title": "有感三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昨日鸦作巢，今者鸦哺儿。",
      "念知三月阑，春物行已稀。",
      "晚风飒不收，残红怨馀姿。",
      "回风起轻寒，拥炉火重吹。",
      "灯明夜斋静，目涩临书迟。",
      "病齿不饮酒，持杯劝妻儿。",
      "岂无儿女心，惆怅桃李蹊。",
      "彼昏安目前，丈夫方有思。"
    ]
  },
  {
    "id": "2e89e420f8d940ff7c11c39947f37293",
    "title": "有感三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "古今不殊途，掩卷独长想。",
      "炎炉与死灰，相去如反掌。",
      "彼昏诚不知，一醉富莫量。",
      "那知道旁殍，曾是厌杯盎。",
      "一金短贩儿，岂暇议得丧。",
      "但怜反覆间，观者为惆怅。",
      "圣贤蹈大方，不苟目前妄。",
      "寄身爱憎间，得失真一饷。"
    ]
  },
  {
    "id": "2e89e420f8d940ff06c0d5f1e82e7696",
    "title": "食菜",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "大雨困淋漓，小雨伤霢霂。",
      "哀哉南亩人，日夜涂手足。",
      "入仓无一粒，敢望祈报福。",
      "馀功归老圃，畦菜青满目。",
      "长官却野馈，性命赦鸡鹜。",
      "何须问清白，荐德刍一束。",
      "归来辍食叹，每悔釜炊玉。",
      "青衫尚如此，何况膏粱腹。",
      "愿君少自宽，谋远须食肉。"
    ]
  },
  {
    "id": "2e89e420f8d940ff3141251b30433f58",
    "title": "王子开朝散早年以疾病谢事还江阴求诗为别三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "济物昔所务，舍耕还自非。",
      "骎骎老将至，忽忽意多违。",
      "门有王夫子，柴车谢事归。",
      "令人三叹息，羞涩向尘衣。"
    ]
  },
  {
    "id": "2e89e420f8d940ff3141251b887a1b2e",
    "title": "王子开朝散早年以疾病谢事还江阴求诗为别三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "田园何日到，水国洗秋寒。",
      "兴来出饮酒，兴罢归杜门。",
      "漫郎游已倦，老眼乱丹铅。",
      "扁舟肯载我，共看雪涛翻。"
    ]
  },
  {
    "id": "2e89e420f8d940ff3141251b0b3db1b6",
    "title": "王子开朝散早年以疾病谢事还江阴求诗为别三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "避禄免危疾，弃铅得黄金。",
      "须眉蔼如漆，便觉老难侵。",
      "江湖足幽遁，市卒或可寻。",
      "莫思芙蓉子，丹田乱君心。"
    ]
  },
  {
    "id": "2e89e420f8d940ffed1deda2caaaacab",
    "title": "暮春奉女兄弟集宴堂",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "晨晖丽花柳，流水滟池塘。",
      "暮春渐暄燠，华构肃朝凉。",
      "使君簿领暇，亦复陈壶觞。",
      "班坐岂异人，骨肉皆欢康。",
      "遥山出远翠，远水明斜阳。",
      "欢言不期醉，淡泊味何长。"
    ]
  },
  {
    "id": "2e89e420f8d940ffd926373f4135bcc4",
    "title": "窥园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾老懒读书，得闲尝窥园。",
      "爱此千树雪，高低不胜繁。",
      "冲风掠之去，颇已随沙尘。",
      "感之可奈何，我岂土木人。",
      "畏病不饮酒，已惭嵇阮真。",
      "淡泊非众嗜，自娱难及宾。",
      "独游还独吟，鱼鸟与我亲。",
      "悠哉山林趣，愧此簪缨身。"
    ]
  },
  {
    "id": "2e89e420f8d940ff4007814a66741318",
    "title": "马巨济董役魏王坟作诗寄之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "城北牛脾山，千丘压其麓。",
      "事皆有司办，圣世数厚族。",
      "园林迫复土，百役兴甚速。",
      "烦我别驾公，侵星次空谷。",
      "邮亭旧客去，闲日睡颇足。",
      "闻莺有佳兴，徙倚近乔木。",
      "樱笋味鼎来，管弦调渐熟。",
      "期归酌烧酒，及此未炎燠。"
    ]
  },
  {
    "id": "2e89e420f8d940ffc8caedb6878d89b5",
    "title": "出伏后风雨顿凉有感三首其二",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三伏如汤釜，熏煮理亦足。",
      "西风半夜雨，窗户一清肃。",
      "那能惜摇落，共喜过炎燠。",
      "老人亦晨起，稍进杯中醁。"
    ]
  },
  {
    "id": "2e89e420f8d940ff459bc404e6f0794b",
    "title": "太宁庭柏",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微风起清籁，烈日交翠阴。",
      "荫兹金仙居，楼殿郁沈沈。",
      "永日燕雀下，有时钟梵音。",
      "谁能悟斯道，来此契无心。"
    ]
  },
  {
    "id": "2e89e420f8d940ff852b24e7c4ed45df",
    "title": "暇日步西园感物辄为诗得七篇酴醾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "欲知此园古，请视酴醾苍。",
      "孙枝已轮囷，走蔓龙蛇长。",
      "春风一吹嘘，灼灼发奇光。",
      "仙姝不可挹，顺风饮其香。"
    ]
  },
  {
    "id": "2e89e420f8d940ff852b24e7d4a8335f",
    "title": "暇日步西园感物辄为诗得七篇酴醾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "下根盘秋泥，上叶披宿雨。",
      "惟馀黄金蕊，秀色日夜吐。",
      "宁须荐九日，但惜岁云暮。",
      "吾将屑落英，持泛兰皋露。"
    ]
  },
  {
    "id": "2e89e420f8d940ff852b24e7dd9a656c",
    "title": "暇日步西园感物辄为诗得七篇酴醾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清霜厉严杀，松柏气不振。",
      "芙蓉乃微木，晓艳独娇春。",
      "秾粹觉兰疲，芬敷知菊贫。",
      "欲攀无所赠，聊复插吾巾。"
    ]
  },
  {
    "id": "2e89e420f8d940ff852b24e7c4eaa8b0",
    "title": "暇日步西园感物辄为诗得七篇酴醾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "奇林蕴贞粹，健叶圆青鲜。",
      "中有碧瑶实，正味百果先。",
      "贡包登尧俎，颂德列骚篇。",
      "李衡空庸材，徒列木奴千。"
    ]
  },
  {
    "id": "2e89e420f8d940ff852b24e72d3fcd0c",
    "title": "暇日步西园感物辄为诗得七篇酴醾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "重瞳陟方时，二妃盖老人。",
      "安肯泣路傍，洒泪留丛筠。",
      "颇疑葛陂化，点点留斑鳞。",
      "慎勿脱水去，入世多埃尘。"
    ]
  },
  {
    "id": "2e89e420f8d940ff852b24e71c084b59",
    "title": "暇日步西园感物辄为诗得七篇酴醾",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "贫舍无旨蓄，种圃治寒蔬。",
      "纵横数席间，灌溉亦勤劬。",
      "积雨有新甲，时摘付中厨。",
      "何劳樊迟学，当问汉阴夫。"
    ]
  },
  {
    "id": "2e89e420f8d940ff4a361b23201f3eb2",
    "title": "所居堂后北篱下获二蛇一小色赤长二尺许一大色黑长七尺围四五寸尾可贯百钱尽放之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "二物穴我居，岁月亦已老。",
      "一朝双擒获，蜿蜿出幽草。",
      "安行免噬啮，敢望吐珠报。",
      "巳月不杀蛇，昔贤有遗告。"
    ]
  },
  {
    "id": "2e89e420f8d940ff8fcb77604124104d",
    "title": "小雨效韦体",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "午景蔽浮云，芳林散清雨。",
      "虚窗度遥吹，稍觉青叶举。",
      "残蔬知夏馀，陨叶兆秋序。",
      "幽独无往来，烹茶谁晤语。"
    ]
  },
  {
    "id": "2e89e420f8d940ffc7e879771aff44cf",
    "title": "纳凉",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "靡靡春事退，寂寂夏日长。",
      "日西骑马归，卧此北户凉。",
      "官事幸休逸，甘为白头郎。",
      "朝出暮还家，悠悠愧路旁。",
      "所欣药物灵，颇觉疾病康。",
      "幸免三已愠，敢希五馈浆。",
      "难堪七有馀，不过三已尝。",
      "呼儿且粝食，贫固士之常。"
    ]
  },
  {
    "id": "2e89e420f8d940ff72cc0633a483047a",
    "title": "三伏暑甚七月八日立秋是日风作凉爽炎酷顿消老病欣然命酒成二诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西风吹淡白，窗户含凄清。",
      "炎凉一朝变，徂暑逝不停。",
      "山堂晓潇洒，病叟巾褐轻。",
      "平时干云树，芳叶亦复零。"
    ]
  },
  {
    "id": "2e89e420f8d940ff72cc063325bb3709",
    "title": "三伏暑甚七月八日立秋是日风作凉爽炎酷顿消老病欣然命酒成二诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "苦热逢三秋，西风飒然起。",
      "金气入草木，伤夷从此始。",
      "盛极衰从之，循环固其理。",
      "老翁复何事，新凉欣酒美。"
    ]
  },
  {
    "id": "2e89e420f8d940ffe1d41d819ebd76fc",
    "title": "白乐天有渭上雨中独乐十馀首仿渊明予寓宛丘居多暇日时屡秋雨仿白之作得三章",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒极则有暑，晦久则有明。",
      "开辟迄今兹，此理信可凭。",
      "炎炎者易灭，巍巍者必倾。",
      "圣智无奈何，况此愚昏氓。",
      "设罗以猎兽，切骨陷其膺。",
      "重势以镇物，悬绝压其肱。",
      "纵使贲与育，力有不获呈。",
      "物情千万变，可尽得经营。",
      "不如寂寞士，葛带而兰缨。",
      "无求复无忧，容貌甚和平。",
      "况兹积雨馀，秋气日姿清。",
      "悠然有佳兴，美酒时一倾。"
    ]
  },
  {
    "id": "2e89e420f8d940ffe1d41d8130afb1f2",
    "title": "白乐天有渭上雨中独乐十馀首仿渊明予寓宛丘居多暇日时屡秋雨仿白之作得三章",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "罢官卧穷巷，值此云物稠。",
      "连延经旬雨，城市欲行舟。",
      "柱础变坳塘，瓦沟成暴流。",
      "萧然残暑退，寒事戒衣裘。",
      "老人朝睡足，起坐梳白头。",
      "呼童饬晨餐，薪湿爨妇愁。",
      "洗我朱提杯，不复具肴羞。",
      "一觞已径醉，万事良悠悠。"
    ]
  },
  {
    "id": "2e89e420f8d940ffe1d41d81ddda3de6",
    "title": "白乐天有渭上雨中独乐十馀首仿渊明予寓宛丘居多暇日时屡秋雨仿白之作得三章",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "故人遗我酒，气味芳以清。",
      "置之屋壁间，兴至时一倾。",
      "银杯度一合，三釂已彻觥。",
      "既免戒沉湎，且无忧病酲。",
      "嵇阮愧令德，刘石无遐龄。",
      "荒狂有何乐，徒以酒自名。",
      "吾幸免困此，庶几尽平生。"
    ]
  },
  {
    "id": "2e89e420f8d940ff0ea33ec588c2d1c9",
    "title": "权势",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "权势世所重，桓温役孟嘉。",
      "桓公自人雄，为下未足嗟。",
      "颇怪蔡中郎，为董受疵瑕。",
      "因之以取死，曾不念汉家。",
      "士固感知己，尚安知其他。",
      "搜牢则可诛，好邕自其佳。"
    ]
  },
  {
    "id": "2e89e420f8d940ff994291037137decf",
    "title": "临文",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一病废百嗜，好文心未忘。",
      "南窗纳虚明，罗列陈缣缃。",
      "茫昧考巢燧，典章断虞唐。",
      "清妍进屈景，隽永旌苏张。",
      "少狂不自料，遇事形文章。",
      "误逢作者叹，因复力披攘。",
      "蹉跎生白发，始紬石室藏。",
      "粗见汉家事，濡毫时否臧。",
      "文词比工祝，不殊公卿行。",
      "何用疲心精，舍本弃耕桑。",
      "读赋意凌云，律令尊张汤。",
      "荣华系遇合，才技无短长。",
      "颇师老氏术，抱璞和其光。",
      "无营以卒岁，刻意翰墨场。"
    ]
  },
  {
    "id": "2e89e420f8d940ff15be82f5297b6e0e",
    "title": "自淮阴被命守宣城复过楚雨中遇道孚因同诵楚词为书此以足楚词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋庭新过雨，佳菊独秀先。",
      "含芳良未展，风气已清妍。",
      "金凤汝婢妾，红紫徒相鲜。",
      "老人对节物，昏昏只欲眠。",
      "与子读楚词，亹亹忽尽编。",
      "袅袅兮秋风，憀慄在远行。",
      "蟋蟀鸣西堂，淹留了无成。"
    ]
  },
  {
    "id": "2e89e420f8d940ffabe0c98b453d2bf0",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "传舍不可久，束装投新居。",
      "新居亦苟完，佳木颇扶疏。",
      "洒扫寻丈地，琴书遣朝晡。",
      "风云中夜变，大雨如决渠。",
      "落点若强箭，穿我老屋涂。",
      "中夜起明烛，移床护吾雏。",
      "传闻北城隅，老弱堤上庐。",
      "官吏操畚锸，纷纷役千夫。",
      "蚁漏或一决，城闉变江湖。",
      "吾衰也久矣，岂复惮为鱼。"
    ]
  },
  {
    "id": "2e89e420f8d940ffabe0c98bd128c93c",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔记古甲子，商灭而周兴。",
      "如何雨此日，乃为霪雨徵。",
      "阴阳久乖张，此事颇有凭。",
      "岂天悔牧野，洗此漂杵腥。",
      "旧雨水未干，洞房苔欲青。",
      "新雨虽霢霢，欺我墙善崩。",
      "虚堂就夕眠，永夜楸桐声。",
      "萧然秋气至，岂觉巾屦轻。",
      "怜我老病者，三伏困薰蒸。",
      "得凉且饱饭，何暇念秋成。"
    ]
  },
  {
    "id": "2e89e420f8d940ffabe0c98b2a54ef9c",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝雨如棼丝，咫尺不相辨。",
      "俄然晨光漏，绀碧出天面。",
      "天工易明晦，顷刻俄屡变。",
      "今朝事大定，云物卷组练。",
      "客有北来说，蝝生被数县。",
      "谷穗无一粒，遗秆如立箭。",
      "卑田成大泽，投种哀莫见。",
      "官人懵不知，犹喜输租办。",
      "兴怀及鳏寡，犹愧吾饱饭。"
    ]
  },
  {
    "id": "2e89e420f8d940ffabe0c98b98e67bca",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "唐有元相国，实杀颜平原。",
      "平原腹有丹，尸解神已仙。",
      "颜公死已矣，人见如生前。",
      "致令遗其像，委曲与人言。",
      "相国死仓卒，秽袜塞其咽。",
      "家门随手破，但怪椒斛千。",
      "颜公黄尘外，风节犹凛然。",
      "元子堕九幽，遗臭万世传。"
    ]
  },
  {
    "id": "2e89e420f8d940ffabe0c98be85bc846",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清夜何晏晏，客眠亦复佳。",
      "邻钟唤我觉，咽咽闻城笳。",
      "披衣行中庭，星汉已横斜。",
      "缺月挂西南，皎皎流清华。",
      "莎鸡振其羽，蟋蟀旁悲嗟。",
      "悠哉岁已秋，日月如奔车。"
    ]
  },
  {
    "id": "2e89e420f8d940ffabe0c98ba96755f8",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "开门无客来，永日不冠履。",
      "客至我老懒，投刺辄复去。",
      "端成两相忘，因得百无虑。",
      "故人在旁郡，书信不能屡。",
      "兴哀东城公，将掩郏山墓。",
      "不能往一恸，名义真有负。",
      "可能金玉骨，亦遂黄壤腐。",
      "但恐已神仙，裂石终飞去。"
    ]
  },
  {
    "id": "2e89e420f8d940ffabe0c98bb1dbe760",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "疲马龁故草，闭门苔藓深。",
      "闲坊居人少，秋日疏槐阴。",
      "境寂心亦闲，萧然散巾襟。",
      "静中有深趣，因见至人心。",
      "谷神古不死，兹理良可寻。",
      "无令儿辈觉，一抚无弦琴。"
    ]
  },
  {
    "id": "2e89e420f8d940ffabe0c98ba94ee4c9",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "念昔为吏日，朝夕羡人闲。",
      "解印出公府，翛然若归山。",
      "衡茅三亩居，无客门常关。",
      "早眠而起晏，永日或不冠。",
      "故人远寄酒，为致一醉欢。",
      "我亦领其意，呼儿具杯盘。",
      "长闲贫亦好，安用朱其轓。",
      "我生本蓬荜，久已傲饥寒。"
    ]
  },
  {
    "id": "2e89e420f8d940ffabe0c98b482cd671",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我不知暑退，但觉衣汗乾。",
      "颇怪庭中天，湛然青已宽。",
      "有物叫草根，啾啾自相喧。",
      "问知已新秋，大火流金天。",
      "九土变寒暑，正尔事亦繁。",
      "静观付一笑，吾事宁相关。",
      "但无筋力健，悠然佳意还。",
      "喧喧憎邻里，砧杵乱人眠。"
    ]
  },
  {
    "id": "2e89e420f8d940ffabe0c98bc16718b6",
    "title": "寓陈杂诗十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秦子死南海，旋骨还故墟。",
      "辛勤一生事，空得数编书。",
      "琅琅巧言语，玉佩联琼琚。",
      "知者能几人，憎者颇有馀。",
      "书生事业薄，生世苦勤劬。",
      "持以待后世，何足润槁枯。",
      "兴怀及昔者，使我涕涟如。",
      "道路阻且长，悲哉违抚孤。"
    ]
  },
  {
    "id": "2e89e420f8d940ff72780913f2b7e85d",
    "title": "寄李端叔二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "束发闻至道，荣辱久齐观。",
      "中年婴世故，已复傲忧患。",
      "闲居虽荒寂，几杖颇清晏。",
      "悠悠闲晷景，草草贫寝饭。",
      "狂言无为发，浊酒醉自劝。",
      "与君通家旧，迩者颇屡见。",
      "相望岂示远，数舍隔异县。",
      "吾人师佛祖，妙旨得忍粲。",
      "敛藏避世俗，未免逢侮讪。",
      "坐令鬓垂雪，犹把从事版。",
      "尺书每见警，妙语珠在贯。",
      "复君进明德，同遂丘壑愿。"
    ]
  },
  {
    "id": "2e89e420f8d940ff727809137d208f2d",
    "title": "寄李端叔二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "陈墟自古皇，疆野实楚县。",
      "沃野接神畿，荒沟漕淮甸。",
      "民风静而陋，原隰平以远。",
      "我来逢艰岁，禾黍秋色浅。",
      "荒居困蛩蚓，风雨老藜苋。",
      "闭门谢车马，隐几亲笔砚。",
      "马迹巷泥深，庖烟檐日宴。",
      "深居窥老易，妙理殊自玩。",
      "困亨方寸足，夸安劳远愿。",
      "乖离感岁月，老色各满面。",
      "友道古所敦，尺书莫辞倦。"
    ]
  },
  {
    "id": "2e89e420f8d940ff1c7e9ae6451fff45",
    "title": "秋日晒古城",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋日晒古城，西风振尘埃。",
      "出门何所之，坏道连蒿莱。",
      "飞鸣鸡犬稀，破屋枯壕隈。",
      "老圃理蔬畦，晚甲瘦未开。",
      "输人暮出城，栖鸦一一回。",
      "怅然心不怡，归坐劝一杯。"
    ]
  },
  {
    "id": "2e89e420f8d940ff3abefcb3a3a76abf",
    "title": "古意效东野二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "与君虽异坊，秋凉各平分。",
      "已遣月入牖，更教风扫门。",
      "照君幌中寝，拂君堂上尘。",
      "绸缪似衣带，终日绕君身。"
    ]
  },
  {
    "id": "2e89e420f8d940ff3abefcb37905a2d7",
    "title": "古意效东野二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "扇不风自凉，身不兰自香。",
      "深居不出门，幽独更清扬。",
      "为鹊栖君树，为燕巢君堂。",
      "不食亦可饱，况乃餐辉光。"
    ]
  },
  {
    "id": "2e89e420f8d940ff4f582131fb6b266b",
    "title": "早稻",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "早稻如倒戈，十穗八九折。",
      "晚稻不及秀，日炙根土烈。",
      "踏车激湖水，车众湖欲竭。",
      "得泉如沸汤，旱土湿未彻。",
      "老农祝天工，叩额眼垂血。",
      "游云不作雨，风至辄散灭。",
      "昊天未悔祸，牲玉无徒设。",
      "谁能缚妖魃，敕起龙泼剌。"
    ]
  },
  {
    "id": "2e89e420f8d940ff593ce6158a6656b5",
    "title": "鸣蜩",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "鸣蜩嘒高风，逮夜且复静。",
      "草虫何为者，落日鸣复逞。",
      "阴阳且战争，微物何所竞。",
      "化工执其机，开阖惟所命。",
      "朔雁有行意，肃肃如待令。",
      "江河有旧渚，宁畏风霜劲。"
    ]
  },
  {
    "id": "2e89e420f8d940ffd31db1253c270b13",
    "title": "书初凉夜至将晓",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋房灯火清，人语久已寂。",
      "城远不闻更，警柝鸣未息。",
      "横参已入地，斗柄当天直。",
      "乃知三更中，市廛已寂历。",
      "我时守书几，磨墨倾砚滴。",
      "反覆小学书，昏目如芒刺。",
      "试寻邻房僧，鼻鼾背负壁。",
      "体劳径就枕，冷梦分南北。",
      "觉来寺钟鸣，僧礼像前席。",
      "须臾闻梵呗，木鱼如叩石。",
      "举头视东牖，朝日已淡白。",
      "反身起披衣，神爽健筋力。",
      "亟来酒瓮边，侧听声唧唧。"
    ]
  },
  {
    "id": "2e89e420f8d940ff1cc3bf200d2986b3",
    "title": "秋日喜杨介吉老寄药",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "闲坊远市声，终日掩衡门。",
      "惟有风中叶，萧骚终日闻。",
      "午枕不成寐，起坐无与言。",
      "喜开故人书，珍药幸见存。",
      "其方受仙圣，其效未易论。",
      "岂惟蠲沉疴，庶可辅本根。",
      "珍重复珍重，厥价万玙璠。",
      "永年未可冀，庶保无夭昏。"
    ]
  },
  {
    "id": "2e89e420f8d940ffde6ff27876a2808b",
    "title": "见黄仲达感秋意",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋风吹衡茅，寂历如荒村。",
      "独立无与语，悲虫鸣草根。",
      "老木经疾风，枝叶仅得存。",
      "疏荫不满地，白日耿当轩。",
      "北城有黄仲，眸子清不浑。",
      "时能出秀句，宝铁雕玙璠。",
      "念将舍我去，为吏国西京。",
      "荒凉古中牟，昼夜轮蹄奔。",
      "青衫给吏役，怀恶未易论。",
      "强颜诡应接，有抱谁能言。",
      "从容来去间，无厌走黄昏。"
    ]
  },
  {
    "id": "2e89e420f8d940fff896f020079f3905",
    "title": "服仙灵脾酒",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "冷气侵吾髀，趋拜剧苦艰。",
      "仁哉神农氏，遗药驱恫瘝。",
      "持钱取之市，易得如茆芫。",
      "繁枝与芳叶，尽取无可删。",
      "贮之白缣囊，渍以壶酒宽。",
      "七日以供饮，跛曳皆翩跹。",
      "呼儿谨盖藏，用此九转丹。",
      "平生误信书，安坐得老邅。",
      "方书岂尽信，柳子固无言。",
      "事固有然者，岂容尽欺谩。",
      "疾走非吾愿，且复补羸残。"
    ]
  },
  {
    "id": "2e89e420f8d940ff06e48b4595611288",
    "title": "孙志康许为南酿前日已闻籴米欣然作诗以问之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生一尊酒，风月不可无。",
      "谪官将十年，一醉未易图。",
      "市岂无旗亭，官亦有酒垆。",
      "薄乃捩齿酸，一滴不可沽。",
      "英英孙夫子，臭味真吾徒。",
      "自云得异糵，乃出粳稻腴。",
      "岁久精粹出，去者乃其粗。",
      "酝酿才浃日，芳甘已盈壶。",
      "伧人喻其力，若火经茅芦。",
      "此语真野陋，殆出负贩夫。",
      "前日闻吉语，籴米已在途。",
      "每恨乏陈糯，价直如买珠。",
      "怜君久客囊，倾倒无复馀。",
      "假器走仆僮，供我一笑娱。",
      "欲为漉巾潜，请学涤器如。",
      "作诗以讯之，何日陈尊盂。"
    ]
  },
  {
    "id": "2e89e420f8d940ffb235cd80a840f566",
    "title": "夜书",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黯黯夜烟青，寥寥秋汉迥。",
      "海月出天高，霜云泊天静。",
      "鹤鸣知露寒，树影当轩正。",
      "幽客独未眠，经窗夜声磬。"
    ]
  },
  {
    "id": "2e89e420f8d940ff55c16dbebf7490b6",
    "title": "小雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "稍稍阴霭集，萧肃春寒生。",
      "窗灯耿初照，小雨细无声。",
      "还来就温炉，依然有故情。",
      "燕坐悄无语，军城递远更。"
    ]
  },
  {
    "id": "2e89e420f8d940ff3cbf87925dd3b85e",
    "title": "月夜怀陈永源",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "众喧息遥夜，爽气渍烦襟。",
      "殷勤低檐月，入幌来相寻。",
      "平生学虚静，每为多病侵。",
      "卧想陈夫子，幅巾修竹林。"
    ]
  },
  {
    "id": "2e89e420f8d940ff914b41064ca6adca",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清冬万境肃，墙户益萧然。",
      "薄寒惟可饮，短景不容眠。",
      "贫厨烟火暖，尘釜亦烹鲜。",
      "且复养口体，何劳更问天。"
    ]
  },
  {
    "id": "2e89e420f8d940ff914b410651ded8de",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "汤饼慰朝馁，三杯浇旦寒。",
      "醉饱外何欲，昏然宵就眠。",
      "幽通梦有告，默存神自全。",
      "萧萧松竹舍，岁暮聊盘桓。"
    ]
  },
  {
    "id": "2e89e420f8d940ff914b4106e1eb76e9",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风雨连江气，十月如深冬。",
      "坐曹日暮归，密室温炉红。",
      "惨惨庭下日，骚骚窗外风。",
      "三杯容我醉，万事听天工。"
    ]
  },
  {
    "id": "2e89e420f8d940ff914b41063e3a353f",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "小儿喜学书，满纸如涂鸦。",
      "老妇寒不绩，当户理琵琶。",
      "樽中有神物，快泻如流霞。",
      "三杯任兀兀，冻脸生春华。"
    ]
  },
  {
    "id": "2e89e420f8d940ff914b4106b18d49aa",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "卯饮终日醉，万事付悠悠。",
      "醺然据榻瞑，檐雨方飕飕。",
      "吾事幸无急，不醉欲何求。",
      "顾谓妇与子，酒尽为我谋。"
    ]
  },
  {
    "id": "2e89e420f8d940ff914b41064026e01d",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒羊肉如膏，江鱼如切玉。",
      "肥兔与奔鹑，日夕悬庖屋。",
      "嬉嬉顾妻孥，滋味喉可欲。",
      "谪官但强名，比者何不足。"
    ]
  },
  {
    "id": "2e89e420f8d940ff914b41067234c00e",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "酒圣卯时欢，此语闻乐天。",
      "安用苦了了，白日供忧煎。",
      "浮世本幻妄，空花电露然。",
      "人间无实事，惟醉庶几焉。"
    ]
  },
  {
    "id": "2e89e420f8d940ff914b4106077b61c4",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "愈老愈嗜酒，益醉益自然。",
      "两人同坠车，醉者乃得全。",
      "我不但醉酒，天和醉心源。",
      "当其醉甚时，更类痴与顽。"
    ]
  },
  {
    "id": "2e89e420f8d940ff914b41069a4c2a61",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "至道与物反，夫岂会俗心。",
      "圣处有阃域，扃钥一何深。",
      "时时资美酒，可得及其门。",
      "送君者既返，君驾胡可寻。"
    ]
  },
  {
    "id": "2e89e420f8d940ff914b41060679d387",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清晨坐官舍，官舍复何有。",
      "离披经雨菊，萧疏委风柳。",
      "饱食或至睡，涉笔无可否。",
      "油然有好怀，日暮归饮酒。"
    ]
  },
  {
    "id": "2e89e420f8d940ff914b4106398b4c30",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "日暮归饮酒，儿女戏我前。",
      "须臾径三酌，据榻已欣然。",
      "老妻坐我傍，肴胾已炮煎。",
      "大胜刘伶妇，区区为酒钱。"
    ]
  },
  {
    "id": "2e89e420f8d940ff914b410673d628e3",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我初谪官时，帝问司酒神。",
      "曰此好酒徒，聊给酒养真。",
      "去国一千里，齐安酒最醇。",
      "失火而遇雨，仰戴天公仁。"
    ]
  },
  {
    "id": "2e89e420f8d940ff914b4106b59ced41",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾腹如鸱夷，但满贮醇酒。",
      "外圆故不滞，中静一无有。",
      "纷纷千百辈，纳若一尘垢。",
      "下而至真源，保之故难朽。"
    ]
  },
  {
    "id": "2e89e420f8d940ff914b410610aba43c",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淮阳名都会，爽垲太昊墟。",
      "最爱西城道，汪汪数顷湖。",
      "古木巢翠鸟，清濠见游鱼。",
      "幽居多不惬，怀我平生娱。"
    ]
  },
  {
    "id": "2e89e420f8d940ff914b4106dd3dff0b",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "灵通古丛林，他日休吾车。",
      "出门循古城，荒圃畦寒蔬。",
      "手种堂下花，颇已数尺馀。",
      "何人揽其华，故人应念予。"
    ]
  },
  {
    "id": "2e89e420f8d940ff914b4106cceff10e",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "塞向久室处，帟幕亦复周。",
      "温炉炽薪炭，永夜炎光流。",
      "五更屋霜重，重衾如无裘。",
      "兴怀无衣子，卒岁聊优游。"
    ]
  },
  {
    "id": "2e89e420f8d940ff914b41063b7181c5",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "陶潜经世才，龃龉不得肆。",
      "彼宁徒嗜饮，有蕴托诸醉。",
      "时时吐高词，颇复见一二。",
      "义熙书甲子，此意有泾渭。"
    ]
  },
  {
    "id": "2e89e420f8d940ff914b4106f8f56d33",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "葛公盖世才，功业亦云偶。",
      "世无左将军，老作躬耕叟。",
      "皇天挺奇产，必使有所受。",
      "珠玉在山渊，终为王府有。"
    ]
  },
  {
    "id": "2e89e420f8d940ff914b4106f5a89e00",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秦人焚诗书，意欲遂绝灭。",
      "六经至今存，何曾损毫发。",
      "兴衰有天理，人力自浅拙。",
      "不忧骊山墓，回首遭发掘。"
    ]
  },
  {
    "id": "2e89e420f8d940ff914b410615c5c465",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "元子本豪爽，颇复有俗气。",
      "孟嘉亦可人，乃与较权势。",
      "崛强尽百年，究竟成何事。",
      "江左无英雄，汝得免徒隶。"
    ]
  },
  {
    "id": "2e89e420f8d940ff914b4106338b7bc0",
    "title": "冬日放言二十一首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "渊明非无心，似以酒忘忧。",
      "如以药愈疾，未佳宁免忧。",
      "我直好饮耳，与世本悠悠。",
      "人间有何事，奚足烦杯瓯。"
    ]
  },
  {
    "id": "2e89e420f8d940ff770104ebaab95c94",
    "title": "四月望日自孝悌坊迁冠盖孙氏第",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "青芜满古城，白日照大泽。",
      "街荒鸡犬闹，市远喧哄寂。",
      "中有腾腾者，淮阳四年客。",
      "坐偷太仓粟，稳睡而饱食。",
      "平生愿陈力，衰老困逼迫。",
      "何曾一可意，但有百无益。",
      "偷安浅夫志，苟且志士惜。",
      "穷通有天理，誓不安苟得。",
      "朱阳方肇序，春去无辙迹。",
      "怅此复几时，抚事三叹息。"
    ]
  },
  {
    "id": "2e89e420f8d940ff82c58b424fb61f27",
    "title": "谪官",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谪官成吏隐，古寺度高秋。",
      "寒灯明夜室，清坐闻更筹。",
      "裘葛屡往还，感彼岁月遒。",
      "吾意方有会，谁能赋离忧。"
    ]
  },
  {
    "id": "2e89e420f8d940ffcd053ebc0c910355",
    "title": "十月二十二日晚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黯黯东牖闇，寂寂吾庐闲。",
      "粗粝饱妇子，苜蓿无馀盘。",
      "雁急天欲雨，鸡栖日已寒。",
      "老人袖手坐，一杯聊自宽。"
    ]
  },
  {
    "id": "2e89e420f8d940ffcd053ebcb1963d39",
    "title": "十月二十二日晚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天寒聊饮酒，再酌已停觞。",
      "岂不欲酣畅，要使夜腹康。",
      "意得乐有馀，偶然不必长。",
      "寄身造化中，勿使天和伤。"
    ]
  },
  {
    "id": "2e89e420f8d940ffcd053ebcdc9a027c",
    "title": "十月二十二日晚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蓬荜无奥处，北风利戈鋋。",
      "空炉有微火，且复与周旋。",
      "酒隐柴桑叟，醉吟渭上贤。",
      "二士忽已远，遗风载陈编。"
    ]
  },
  {
    "id": "2e89e420f8d940ffb428d6a23b708055",
    "title": "题壁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "命驾欲诣客，欲去复迟迟。",
      "事幸无甚急，何用劳驱驰。",
      "家贫幸有酒，亦略具鲜肥。",
      "且复东窗下，高歌醉而嬉。"
    ]
  },
  {
    "id": "2e89e420f8d940ffdd628e8fdc545123",
    "title": "夜坐",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "万籁声久寂，三更霜已寒。",
      "老人袖手坐，一气中自存。",
      "自得此中趣，不与儿曹论。",
      "但有老孟光，相对亦无言。"
    ]
  },
  {
    "id": "2e89e420f8d940ffc6d69b966f40f420",
    "title": "任仲微阅世亭",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "志士抱奇策，常苦不得伸。",
      "及其利害出，倏已亡其人。",
      "今古同此恨，愚智竟谁分。",
      "哀哉老任公，英魄久已沦。",
      "惟馀亭下柏，阅世盘深根。",
      "纷纷凡草木，几变秋与春。",
      "朝菌与蟪蛄，尽死我独存。",
      "任公不及见，见其贤子孙。",
      "请君利斯奇，仍复大其门。"
    ]
  },
  {
    "id": "2e89e420f8d940ff5550e506b8c1688f",
    "title": "感怀",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "枯树桓司马，五柳陶徵君。",
      "微木何足道，所叹此两人。",
      "一埋柴桑骨，一为九锡臣。",
      "荣辱俱已矣，芳秽万世闻。"
    ]
  },
  {
    "id": "2e89e420f8d940ff84b9a56d6a6fce0c",
    "title": "秋感二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋日无远晖，秋草无美姿。",
      "残蛩吊白日，寒鸟悲空枝。",
      "时节一如此，余出怅安归。",
      "强歌不成音，还坐空涕垂。",
      "感动百虑游，触心遂纷披。",
      "弃捐勿复道，日暮眠吾帷。"
    ]
  },
  {
    "id": "2e89e420f8d940ff84b9a56de0463d46",
    "title": "秋感二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋山多远声，日暮尤百态。",
      "鸣风落高树，清涧泻寒濑。",
      "鸣蜩默谁怜，喑死不偿罪。",
      "蛩啼独不已，有愬未逢解。",
      "天时激汝曹，宁自知进退。",
      "吹嘘成踊跃，刍狗忌撤祭。",
      "庭空月宵挂，园冷露晨沛。",
      "嗟哉心虽忘，俯事还感慨。"
    ]
  },
  {
    "id": "2e89e420f8d940ff78cc3b0c98f86a5e",
    "title": "夜思",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江边鸬鹚鸣，栖我屋南树。",
      "夜深风霜寒，呼鸣自相语。",
      "树头鸦翼动，树杪雁行度。",
      "朦胧见江山，一一翻飞去。"
    ]
  },
  {
    "id": "2e89e420f8d940ff161793738c59f625",
    "title": "嘲南商",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "两袖全匹帛，望知江淮客。",
      "深藏计算苦，好斗意气窄。",
      "愁逢汤饼碗，遇鲊论瓮咋。",
      "市南沽茅柴，归店两颧赤。"
    ]
  },
  {
    "id": "2e89e420f8d940ff5db051a406c7a8ca",
    "title": "种芭蕉",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "幽居玩芳物，自种两芭蕉。",
      "空山夜雨至，滴滴复萧萧。",
      "凉叶泛朝露，芳心展夕飙。",
      "东堂日虚静，秀色慰无聊。"
    ]
  },
  {
    "id": "2e89e420f8d940ffca5756140ecd1b39",
    "title": "大雨十日不止五月十八日晚始霁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昊穹忽悔祸，淫雨霁今夕。",
      "峰岭舒紫翠，云天丽金碧。",
      "深蛙鸣远汪，凉叶坠馀滴。",
      "漏屋百不忧，宵眠始安席。"
    ]
  },
  {
    "id": "2e89e420f8d940ffdd92f788bfaa9f24",
    "title": "天运",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天运不暂止，何啻过隙驹。",
      "向来檐前日，忽已墙东隅。",
      "乐者苦其疾，忧者怨其舒。",
      "由来盛与衰，变灭皆须臾。"
    ]
  },
  {
    "id": "2e89e420f8d940ff09a2c99cdb65ccbd",
    "title": "悼逝",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "结发为夫妇，少年共饥寒。",
      "我迂趋世拙，十载困微官。",
      "男儿不终穷，会展淩风翰。",
      "相期脱崎岖，一笑纾艰难。",
      "秋风摧芳蕙，既去不可还。",
      "滴我眼中血，悲哉摧肺肝。",
      "儿稚立我前，求母夜不眠。",
      "我虽欲告之，哽咽不能言。",
      "积金虽至斗，纡朱走华轩。",
      "失我同心人，抚事皆悲酸。",
      "积日而成时，积时更成年。",
      "山海会崩竭，音容永茫然。"
    ]
  },
  {
    "id": "2e89e420f8d940ffde7c8ba90d8c15e8",
    "title": "喜雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "阴阳不暂驻，今夕已秋风。",
      "晨兴绵丝冷，岁月惊衰翁。",
      "朝烟爨薪湿，小甲蔬畦空。",
      "且复一杯酒，吾生不终穷。"
    ]
  },
  {
    "id": "2e89e420f8d940ffde7c8ba93c9a987c",
    "title": "喜雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "手种五色蕉，意待听秋雨。",
      "南风扇旱日，破叶萎不举。",
      "滂𩃱未终夕，绿润遽如许。",
      "秋色入书帏，已觉青鸾舞。"
    ]
  },
  {
    "id": "2e89e420f8d940ffde7c8ba95abe0bad",
    "title": "喜雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "墙东有高树，夏叶圆绿绮。",
      "西风才一夕，萧飒遽如此。",
      "寒螀号其颠，蟋蟀晓未已。",
      "群动催流光，荣华难久恃。"
    ]
  },
  {
    "id": "2e89e420f8d940ffde7c8ba9780663e4",
    "title": "喜雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "隙地秋日晓，寂无邻里音。",
      "惟有草根虫，风前咽复吟。",
      "悲歌者谁子，徂年惊苦心。",
      "青灯夜斋静，微温生薄衾。"
    ]
  },
  {
    "id": "2e89e420f8d940ffc0de5500c58f07a7",
    "title": "次韵曾存之直",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "曾郎风尘表，不似宰官身。",
      "吏舍数竿竹，凿池水粼粼。",
      "此君不可疏，亦复未易亲。",
      "虚心澹相授，颇似南郭邻。",
      "我知王子猷，正是君辈人。"
    ]
  },
  {
    "id": "2e89e420f8d940ffc3cc8dadf1794ceb",
    "title": "赠蔡彦规",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我不见蔡子，杜门十日馀。",
      "今日叩我门，满手携琼琚。",
      "铿锵写我前，杂以贝与珠。",
      "我愕不知报，低头惊且吁。",
      "读毕致于怀，馀光溢衿裾。",
      "坐令箪瓢室，磊荦堆璠玙。",
      "我拙寡所合，甘为不材樗。",
      "嗟君何所闻，屡枉长者车。",
      "我来淮南游，霭霭子之誉。",
      "骅骝走千里，凡马安能逾。",
      "奈予不自量，痛鞭而疾驱。",
      "常忧过所往，疲惫伤吾躯。",
      "愿君少待我，且欲休吾驹。",
      "跳奔舍其群，子乐谁与俱。",
      "俯身援其类，是亦仁之徒。",
      "不然但用我，畏甚将逃逋。",
      "何如少待之，效技供子娱。",
      "我无功名愿，与世日益疏。",
      "反慕古沮溺，穷年事耕锄。",
      "皇皇吾夫子，忧世亦勤劬。",
      "虽然竟何就，孰若安以居。",
      "人生各有怀，未用相贤愚。",
      "得乐愿即止，安能较锱铢。",
      "又疑异所任，劳逸事亦殊。",
      "作歌以讯之，子意当何如。"
    ]
  },
  {
    "id": "2e89e420f8d940ff434ac6f5c8a3d86f",
    "title": "寄刘伯",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "别君几何时，人事浩千万。",
      "身如张射侯，忧愁剧强箭。",
      "崎岖走穷县，艰苦君未见。",
      "未知菽水丰，已感霜露变。",
      "羁孤寄穷海，亲友谁吊唁。",
      "析图补冬裘，乞米煮朝饭。",
      "无聊犹自思，援溺固谁愿。",
      "人生不终否，此语非我分。",
      "英雄伏泥涂，暂晦久必现。",
      "如予百不能，理自合贫贱。",
      "岂当议隐显，而有不遇叹。",
      "但思窜山林，远脱人世患。",
      "有田足耕耘，有水足罩汕。",
      "萧然便终老，到死百不问。",
      "平生泥佛祖，久已师壁观。",
      "况将无生禅，下视有为幻。",
      "吾子出群材，千牛有馀刃。",
      "行当脱尘埃，鸣佩侍清燕。",
      "高卑各有得，愿勿讥尺鴳。",
      "不有行道人，谁当佐尧舜。",
      "时哉勿自滞，功业在力劝。",
      "握手不可期，此计吾行辨。"
    ]
  },
  {
    "id": "2e89e420f8d940ff9a525ce58020638f",
    "title": "寄陈九",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "别来常思君，无异饥待哺。",
      "如何偶相逢，握手复告去。",
      "念初别子时，芳草才及屦。",
      "天时不可留，再见岁云暮。",
      "出门怪子瘦，告我困道路。",
      "飘飘千馀里，陆走复水溯。",
      "古来黄金尽，壮士色亦沮。",
      "斯人独何少，乃有衣食虑。",
      "才高穷不怨，志大贫若富。",
      "吾将告君理，子其听我布。",
      "人生不终穷，否泰亦有数。",
      "子其保所有，锥颖囊必露。",
      "古来立功名，其始不无忤。",
      "得难失自寡，进锐退亦遽。",
      "念君归海濒，谁与朝夕聚。",
      "我方困而学，每冀朋友助。",
      "一从城北归，梦魂见已屡。",
      "愿因南来者，时以尺书寓。"
    ]
  },
  {
    "id": "2e89e420f8d940ff508102649366b01e",
    "title": "赠江瞻道",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我行于四方，其所急者友。",
      "呜呼得之难，百不一邂逅。",
      "人心不可齐，若十指于手。",
      "随其短与长，亦各有所取。",
      "刚或硬而折，柔有弱而仆。",
      "质良文不扬，中美外莫副。",
      "宽壶泛以枵，狭盎迫而陋。",
      "此犹其大概，琐琐难悉究。",
      "譬如选长材，弃百不一有。",
      "其间虽得之，犹或烦矫揉。",
      "我友居淮滨，饮德悉自幼。",
      "岂期羁旅间，乃获闻謦欬。",
      "嗟君如美玉，外彻中乃厚。",
      "埋藏困尘埃，要以不可垢。",
      "他人十不一，子乃得八九。",
      "馀亏能几何，不待勉而就。",
      "乃知昔求艰，特以见未久。",
      "但忧奔莫及，敢惮喘而走。",
      "我心子所知，濩豁无所囿。",
      "是以行于世，往往得嘲诟。",
      "人才如其面，不自知好丑。",
      "立之明鉴前，乃见其可否。",
      "子于我无嫌，告我当苦口。",
      "惟我于改过，窃不敢自后。",
      "嗟予迫饥寒，子亦仰五斗。",
      "何当两有归，投老作邻叟。"
    ]
  },
  {
    "id": "2e89e420f8d940ff4c8d0d5b7ab7083d",
    "title": "呈徐仲车",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝日照高檐，夜霜犹在瓦。",
      "纤纤墙边柳，春色已可把。",
      "残年能几何，奔驶剧湍泻。",
      "虽无功名求，衰暮亦悲咤。",
      "出门问徐子，两计决取舍。",
      "为当勉自修，汲汲不可暇。",
      "为当饮美酒，送老在杯斝。",
      "子当指我途，我即策其马。",
      "但我懒拙姿，终非服勤者。"
    ]
  },
  {
    "id": "2e89e420f8d940ffd1b70f469d2e6705",
    "title": "正月望夜示童子",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "呼童致明烛，展我窗前书。",
      "顾谓尔童子，此岂不足欤。",
      "得意自忘伪，观一知其馀。",
      "尔观千万灯，岂与一烛殊。",
      "尔岂不欲醉，举杯倾我壶。",
      "尔岂不欲饱，搆火烹我鱼。",
      "人生贪外物，要以乐其躯。",
      "吾求安不足，安用劳驰驱。"
    ]
  },
  {
    "id": "2e89e420f8d940ff91d2d1083438f661",
    "title": "赠敦复",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "敦复想为诗，目见无全牛。",
      "天工忌其才，小邑使拘囚。",
      "漫涂以尘埃，讼讯群啾啾。",
      "尚于纷纭中，逸兴时奔流。",
      "不知谁使之，瞥尔为南游。",
      "骅骝解其絷，鹰隼脱于鞲。",
      "山川困搜罗，风月遭嘲咻。",
      "举手聊探之，纵横烂琳璆。",
      "不有同行人，更歌而迭酬。",
      "天应悯子劳，久苦暂使休。",
      "奈何少纵之，一放不可收。",
      "归来见我喜，逸气凌高秋。",
      "我窃不自量，妄将挟其辀。",
      "心知不可追，子幸为我留。",
      "君方严旗幢，我亦戒戈矛。",
      "将图诘朝见，百败非予羞。"
    ]
  },
  {
    "id": "2e89e420f8d940ff958ebdd209174d55",
    "title": "读戚公恕进卷",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世方尚纤柔，子独不可揉。",
      "人皆喜呶呶，子语不出口。",
      "巉然即之高，俗子竞嘲诟。",
      "我尝要之难，快使暴其有。",
      "乃知谤之非，更觉所得厚。",
      "由来难小知，此固可大受。",
      "读书常辛勤，世务饱经构。",
      "琅琅满编文，一一可推究。",
      "俗儒昧事实，文字工彩绣。",
      "可观不可用，章甫冠土偶。",
      "子能独不然，浑朴谢雕镂。",
      "宁为目前玩，功见施设后。",
      "知心古所难，形兀实难售。",
      "嗟君听者寡，风雨但孤雊。",
      "又思理难常，功业亦邂逅。",
      "岂令匠石斤，常缩袖间手。",
      "无为扣角歌，且进满尊酎。",
      "但非遽可令，有所待而偶。",
      "干将伏黄土，气乃在牛斗。",
      "顾君久自安，蔽抑宁复又。"
    ]
  },
  {
    "id": "2e89e420f8d940ffd575097dfc4fe3bd",
    "title": "与友人论文因以诗投之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我虽不知文，尝闻于达者。",
      "文以意为车，意以文为马。",
      "理强意乃胜，气盛文如驾。",
      "理惟当即止，妄说即虚假。",
      "气如决江河，势盛乃倾泻。",
      "文莫如六经，此道亦不舍。",
      "但于文最高，窥不见隙罅。",
      "故令后世儒，其能及者寡。",
      "文章古亦众，其道则一也。",
      "譬如张众乐，要以归之雅。",
      "区区为对偶，此格最污下。",
      "求之古无有，欲学固未暇。",
      "君为时俊髦，我老安苟且。",
      "聊献师所传，无以吾言野。"
    ]
  },
  {
    "id": "2e89e420f8d940ff930b2bb3b766de55",
    "title": "寄参寥",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春风入楚乡，与子别经岁。",
      "有客过我门，携君尺书至。",
      "昔我出京师，仓皇省家事。",
      "遂令千里别，不一执君袂。",
      "又闻子亦行，杖履若飘驶。",
      "虽成相思诗，欲写不可寄。",
      "飘飘山水梦，时与飞锡值。",
      "乃能以书来，知子犹我记。",
      "浮云随高风，聚散未可计。",
      "迟君冰雪诗，濯我尘埃思。"
    ]
  },
  {
    "id": "2e89e420f8d940ff21af771fcbea0db0",
    "title": "送胡考甫",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "胡公精悍姿，勇气如秋鹰。",
      "兵书百万言，挥麈谈如倾。",
      "羞戴文吏冠，慨然喜功名。",
      "愿得丈二殳，为国作长城。",
      "朝廷士力盛，战马如云腾。",
      "貔貅饱肉食，武库森神兵。",
      "此岂不足用，麾之若雷霆。",
      "如何彼黠虏，坐敢邀金缯。",
      "由来在得将，选择当至精。",
      "譬如养骐骥，有御乃能行。",
      "安得伟丈夫，长驱两隅清。",
      "淮南听公语，乃是卫霍朋。",
      "终军白面儿，尚欲请长缨。",
      "纵横老将手，出袖盍一呈。",
      "策马勿自滞，我将观厥成。",
      "一奋庸将骄，泛灌出精英。",
      "立功报天子，执节拥旗旌。",
      "男儿当封侯，宁为老书生。"
    ]
  },
  {
    "id": "2e89e420f8d940ff97e5b8d878a130ab",
    "title": "旦起",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "漫漫东牖白，开帷纳晨光。",
      "欠伸推夜枕，叩齿披朝裳。",
      "瓦盎汲石泉，漱濯齿颊凉。",
      "维兹孟夏初，宿雨清高堂。",
      "栖鸟起且啅，露莺鸣更藏。",
      "悠悠晓花殷，落落古柳苍。",
      "西舍初鸣春，东邻出求粮。",
      "客马已别枥，商车欲逾冈。",
      "羲和一扬辉，群动皆扰攘。",
      "有生无不求，谁得偃于床。",
      "人生但如此，勤苦亦可伤。",
      "况我病倦翮，飘飘信风翔。",
      "永怀中林士，栖志烟霞乡。",
      "愿言寄旅迹，相托以徜徉。"
    ]
  },
  {
    "id": "2e89e420f8d940ff7ce01d4af65df6e2",
    "title": "庭草",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "冉冉朝雨霁，欣欣禽哺雏。",
      "鲜鲜中庭草，佳色日已敷。",
      "童子恶其蕃，谒我尽扫除。",
      "我为再三撷，爱之不能锄。",
      "人生群动中，一气本不殊。",
      "奈何欲自私，害彼安其躯。",
      "况我麋鹿性，得此亦可娱。",
      "延蔓藩篱间，常若田野居。",
      "亭亭濯露晓，偃偃披风馀。",
      "所嗜乃若此，我生合樵渔。"
    ]
  },
  {
    "id": "2e89e420f8d940fffddefb6b691073fd",
    "title": "寄答参寥五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔我初见子，子时客京师。",
      "闻名久不获，既得过所知。",
      "示我一卷书，大小百首诗。",
      "我嗜不可辍，熊蹯荐朝饥。",
      "约子彭城游，念当行有期。",
      "中间忽仓卒，决去不子辞。",
      "子后来高邮，我居淮之湄。",
      "中间无百里，诗句屡欲驰。",
      "客来得子书，云子久南归。",
      "投书不能读，恨我闻之迟。",
      "使我早知此，扁舟尚能追。",
      "远别不执手，近居不相携。",
      "每念今怅昔，耿耿衷肠悲。",
      "子行日已南，我去日已西。",
      "音书不可频，何以慰我思。"
    ]
  },
  {
    "id": "2e89e420f8d940fffddefb6ba9331a39",
    "title": "寄答参寥五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "苏公守吴兴，山水方有主。",
      "子兮从之游，挂锡当可驻。",
      "尘埃困孤鹤，念子久失所。",
      "秋风展其翼，道使万里去。",
      "青云引高唳，爽绝谁敢伍。",
      "予驹欲西秣，东我江海橹。",
      "平生二三子，往往在南土。",
      "子才得所乐，我拙日益鲁。",
      "拳拳相思心，契阔不得语。"
    ]
  },
  {
    "id": "2e89e420f8d940fffddefb6bbd3faaee",
    "title": "寄答参寥五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秦子我所爱，词若秋风清。",
      "萧萧吹毛发，肃肃爽我情。",
      "精工造奥妙，宝铁镂瑶琼。",
      "我虽见之晚，披豁尽平生。",
      "又闻与苏公，复与子同行。",
      "更酬而迭唱，钟磬日撞鸣。",
      "东吴富山水，草木馀春荣。",
      "悲予独契阔，不得陪酬赓。"
    ]
  },
  {
    "id": "2e89e420f8d940fffddefb6be96e95ca",
    "title": "寄答参寥五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我生为文章，与众常不偶。",
      "出其所为诗，不笑即嘲诟。",
      "少年勇自辩，盛气争可否。",
      "年来知所避，不敢出诸口。",
      "时时未免作，包以千袭厚。",
      "低心让儿曹，默默众人后。",
      "见君不能已，颇亦陈所有。",
      "君岂少取之，时以佳句授。",
      "幽弦喜有听，清唱慰孤奏。",
      "如何瞥然去，使我不得友。"
    ]
  },
  {
    "id": "2e89e420f8d940fffddefb6b1085e22b",
    "title": "寄答参寥五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "萧萧江湖客，疏瘦若秋竹。",
      "苦心为诗章，日夜挠心腹。",
      "清弦无浮声，促柱有哀曲。",
      "湔湔幽严泉，一一清可掬。",
      "人生于文章，初若力不作。",
      "及其成欲售，又困瞽者目。",
      "予从吴兴公，乃独获所欲。",
      "得意有知赏，幽怀免穷独。",
      "嗟予有所投，痛学自藏覆。",
      "子当慰我穷，时寄书数幅。"
    ]
  },
  {
    "id": "2e89e420f8d940ff005b8dae5cb7aa54",
    "title": "夏日杂感四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我前十日至，柳叶不蔽日。",
      "我后十日来，芳条如绀室。",
      "枝间有好鸟，鸣和若琴瑟。",
      "渠渠哺其雏，啄我园中实。",
      "梢梢笋成竹，濯濯草过尺。",
      "心惊岁已半，念此日月疾。",
      "朝来数叶堕，盛夏有萎色。",
      "悲哉一阴生，长养从此极。"
    ]
  },
  {
    "id": "2e89e420f8d940ff005b8dae6575ce10",
    "title": "夏日杂感四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "士而怀其居，孔子亦云非。",
      "贤臣事晋侯，夜载使逃齐。",
      "鸩毒比晏安，君子不可怡。",
      "乐小必害大，安近远之迷。",
      "野刍养骐骥，当念和銮驰。",
      "一饱愿即止，几何非犬鸡。",
      "高贤意有在，汲汲不敢迟。",
      "安能守槽枥，长伴儿曹嬉。"
    ]
  },
  {
    "id": "2e89e420f8d940ff005b8daed0dbd960",
    "title": "夏日杂感四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "群动入夜息，我归亦安眠。",
      "脱我身上衣，援枕体晏然。",
      "朝日常营营，有生不可闲。",
      "羲和戢其光，幸此须臾间。",
      "人生一世中，大小无百年。",
      "胡为不自暇，长抱勤苦叹。",
      "才者勇设施，诞者夸势权。",
      "彼有驱其心，欲休谅无缘。",
      "我本与世疏，少慵老成顽。",
      "何为不引去，坎坷行所难。"
    ]
  },
  {
    "id": "2e89e420f8d940ff005b8daea928316c",
    "title": "夏日杂感四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "娟娟檐前月，虽缺犹媚好。",
      "团团理丝虫，养身恃其巧。",
      "无能老蝙蝠，乘夜出堂奥。",
      "那能捕飞蚊，未解聒耳闹。",
      "悲歌草间蚓，辛苦自鸣噪。",
      "尔生可以默，何所欲而躁。",
      "鸣蛙诉其渴，谓若天可祷。",
      "喑蝉死不鸣，岂以诉无效。",
      "悠悠群动情，谁得辨丑好。",
      "我歌岂徒然，亦用自警告。"
    ]
  },
  {
    "id": "2e89e420f8d940ff2bb79607ad51a9a6",
    "title": "和周楚望",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "宿雨生晓润，繁云滋暑阴。",
      "我居废不葺，常苦积雨侵。",
      "果坠厌风恶，草沉知潦深。",
      "拳拳抱幽叹，耿耿婴烦襟。",
      "吾子久不来，幽居谁见临。",
      "飘然得秀句，生我江湖心。",
      "一官亦漫尔，勤苦安能任。",
      "何当舍此去，拂我尘埃琴。",
      "饥寒仰五斗，求尺而忘寻。",
      "悲我复契阔，谁复知吾音。"
    ]
  },
  {
    "id": "2e89e420f8d940ffe2cf1d38ad88af5c",
    "title": "秋日晨与寄楚望",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜雨霁清晓，浮云散凉川。",
      "幽人理青发，汲彼石井泉。",
      "焚香展素帙，持珠讽妙言。",
      "晨晖淡悠扬，秋霞丽绀天。",
      "萎花开露馀，孤叶零风前。",
      "感此芳节晚，长啸心悠然。",
      "倾觞散滞念，粲菊留华年。",
      "牢落岁暮心，非君谁与宣。"
    ]
  },
  {
    "id": "2e89e420f8d940ffa1039a0d2dfca068",
    "title": "感秋呈宏父兼呈周楚望三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西风吹我舟，系缆岸边柳。",
      "萧萧落船叶，日夕烦我帚。",
      "心惊芳岁晚，日月去如走。",
      "搔我鬓边发，少壮宁复久。",
      "平生拙谋身，辛苦为五斗。",
      "苟逃饥寒忧，不敢择所受。",
      "心因摧折低，面苦尘埃垢。",
      "拳拳警前勇，俯俯蹈新揉。",
      "功名委之命，宁足计薄厚。",
      "独遗古人书，千古相献侑。",
      "我烹亦有鱼，我酌亦有酒。",
      "非求与俗违，聊以安吾守。"
    ]
  },
  {
    "id": "2e89e420f8d940ffa1039a0dc7937841",
    "title": "感秋呈宏父兼呈周楚望三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西风中夜来，飞雨随以至。",
      "揽衣不能眠，起坐为涕泗。",
      "炎蒸虽云酷，香草犹可佩。",
      "清商来无情，凋我兰与蕙。",
      "咿咿草虫悲，袅袅露蝉嘒。",
      "高梁燕如客，铩翮鹰方鸷。",
      "乾坤本无心，万物随一气。",
      "如何于其间，感怆坐自累。",
      "置之勿复道，得酒但知醉。",
      "陶然杯杓间，萧洒无馀事。"
    ]
  },
  {
    "id": "2e89e420f8d940ffa1039a0d5a5e8543",
    "title": "感秋呈宏父兼呈周楚望三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮云无停阴，急雨来清秋。",
      "飒飒水上风，吹我千里舟。",
      "二年客淮楚，乞米充饥喉。",
      "空堂堆诗书，冷落妻子羞。",
      "操舟将何之，漫浪为西游。",
      "岂不厌奔走，贫贱无良谋。",
      "人生天地间，如萍水中浮。",
      "安得必所往，南北但随流。",
      "达者知其然，委己任去留。",
      "止若寄渚雁，行如浮海桴。",
      "万物本无事，百年漫多忧。",
      "冥怀付造物，俯仰予何求。"
    ]
  },
  {
    "id": "2e89e420f8d940ff262316b9978ff4c4",
    "title": "和登城依子由韵",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "步登高城望，望望殊未已。",
      "惟时岁将穷，冬孟月魄死。",
      "纷吾方有怀，一坐为三起。",
      "悲歌击枯蘖，声与泪俱至。",
      "人生随大钧，命不贷君子。",
      "付之无如何，外垢资内洗。",
      "前知贱终吉，外颇与愚似。",
      "开门张琼瑶，谁者目不寄。",
      "支离冒多福，婵娟畏独美。",
      "举头苍天高，叹此青云士。",
      "酌公芳尊酒，愿公百忧止。",
      "履善神所劳，委置目前事。"
    ]
  },
  {
    "id": "2e89e420f8d940ffe8002a85f5d9a5bd",
    "title": "西华道中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我行陈许郊，千里平若掌。",
      "居民杂荆榛，耕少地多旷。",
      "野兔乍跳奔，惊鸢或高扬。",
      "乔林多疾风，寒涧有馀涨。",
      "棘篱蔽茅屋，鸡犬入村巷。",
      "主人扫土榻，秣马具朝饷。",
      "童儿汲土井，败饭堆瓦盎。",
      "勿悲为生陋，自足无他望。",
      "嗟予走薄宦，奔走年将壮。",
      "长抱羁旅愁，何时税归鞅。"
    ]
  },
  {
    "id": "2e89e420f8d940ff0b792c7db1816343",
    "title": "泊南京登岸有作呈子由子中子敏逸民",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "客行岁云暮，孤舟冲北风。",
      "出门何萧条，惊沙吹走蓬。",
      "北涉濉河水，南望宋王台。",
      "落叶舞我前，鸣鸟一何哀。",
      "重城何諠諠，车马溢四郭。",
      "朱门列大第，高甍丽飞阁。",
      "汤汤长河水，赴海无还期。",
      "苍苍柏与松，冈原常不移。",
      "览物若有叹，谁者知我心。",
      "口吟新诗章，予抚白玉琴。",
      "鸣琴感我情，一奏涕泪零。",
      "子期久已死，何人为我听。",
      "推琴置之去，酌我黄金罍。",
      "幽忧损华姿，流景良易颓。"
    ]
  },
  {
    "id": "2e89e420f8d940ff6153e33429af5de4",
    "title": "宿合溜驿",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "空庭野雀噪，客至休我驹。",
      "尽日冲尘沙，解裘振裳裾。",
      "荧荧青灯光，夜永寒堂虚。",
      "破窗见星斗，明月照广除。",
      "搆火旋烹煎，妻儿具盘盂。",
      "强饭一为饱，困眠体微舒。",
      "嗟我山野姿，懒拙与世疏。",
      "如何强所难，妄蹑仕进途。",
      "已习未易舍，欲行倦驰驱。",
      "悲哉不早计，既晚空嗟吁。"
    ]
  },
  {
    "id": "2e89e420f8d940ff6fb561dcd6818faa",
    "title": "至日离许州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "先王重至日，静息资微阳。",
      "闭关绝商旅，后为不省方。",
      "我独何为者，古寺严晨装。",
      "酌酒饮僮仆，披裘冒朝霜。",
      "眷彼道路人，熙然乐而康。",
      "尊酒迭为寿，华衣冒鲜妆。",
      "怀古固非士，远客亦可伤。",
      "悠哉任行止，且复倾吾觞。"
    ]
  },
  {
    "id": "2e89e420f8d940ff345edd1c6c0628ba",
    "title": "沈丘道中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "霜雾沈远星，芳林语春鸟。",
      "客眸带馀睡，马力健清晓。",
      "凝烟披草际，初日动林表。",
      "心随和风快，兴与飞云杳。",
      "芬菲怅已晚，夏阴生桑枣。",
      "慷慨一据鞍，此怀殊未了。"
    ]
  },
  {
    "id": "2e89e420f8d940ff6715053be54cba7b",
    "title": "感事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "投老益无趣，误为世尘婴。",
      "飘然欲脱去，疲弱安能耕。",
      "始谋苦不臧，妄欲事功名。",
      "中路两不可，彷徨始嗟惊。",
      "回辙怆已晚，悠悠事遄征。",
      "万物各有求，我生安得宁。"
    ]
  },
  {
    "id": "2e89e420f8d940ff6715053b28ddc0f1",
    "title": "感事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "自古衣食勤，物生无时闲。",
      "春耕望时雨，厚土常苦乾。",
      "举头呼天公，天远安得闻。",
      "幸此中夜雨，潇潇洒中田。",
      "天人两异情，相值良独难。",
      "水旱与丰年，由来皆偶然。",
      "愚夫苦多怨，智士即而安。",
      "我歌宁独此，万事一嗟叹。"
    ]
  },
  {
    "id": "2e89e420f8d940ff1a4599e011ae5d0d",
    "title": "漫浪翁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "堂有书万卷，园有竹千竿。",
      "逍遥于其间，漫浪追昔贤。",
      "乃祖首阳人，疾世饿空山。",
      "堂堂秘书公，赤手犯鲸鳣。",
      "后来得吾子，门户真有传。",
      "已信怀道贵，预知行世艰。",
      "婆娑欲头白，不肯弹其冠。",
      "我顷未见之，千里知肺肝。",
      "不惜委珠玉，投我书数编。",
      "我穷安放逐，老去颇知田。",
      "君独胡取之，学问考渊源。",
      "江乡岁已晏，幽独抱悁悁。",
      "何当一杯酒，与子相周旋。"
    ]
  },
  {
    "id": "2e89e420f8d940ff86650a4d5a69fbd3",
    "title": "发岐亭宿故镇三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我别竟陵时，楚稻如碧丝。",
      "秋风发齐安，稻穗如植旗。",
      "流年去荏苒，客路何逶迤。",
      "弛担终未卜，永负山中期。"
    ]
  },
  {
    "id": "2e89e420f8d940ff86650a4d880a6ef7",
    "title": "发岐亭宿故镇三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "乘月入秋山，月午山蹊静。",
      "森森松竹林，夹道散疏影。",
      "阴风留暗壑，白露蒙朝岭。",
      "耿耿村鸡鸣，坐感单衣冷。"
    ]
  },
  {
    "id": "2e89e420f8d940ff86650a4dc2c55ad6",
    "title": "发岐亭宿故镇三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "征人不敢安，蓐食待明发。",
      "润冲石上云，冷踏松间月。",
      "艰难付一笑，岁月惊屡阅。",
      "偃亚道傍松，茯苓应可掘。"
    ]
  },
  {
    "id": "2e89e420f8d940ffb17932fb3f5ed301",
    "title": "独游东园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清晓步东园，独游怅无侣。",
      "菰蒲绿已深，鹅戏春塘雨。",
      "取酒就花倾，隔林邀客语。",
      "归来春兴阑，睡起日停午。"
    ]
  },
  {
    "id": "2e89e420f8d940ffda83177c992a46c9",
    "title": "同毅夫贺无斁教授",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾闻冤句民，盗若春竹笋。",
      "异时用武吏，搏击纵鹰隼。",
      "洋洋刘太守，岂弟发素蕴。",
      "凶年盗乃减，见谓君子敏。",
      "先生衍诗书，循吏副忧轸。",
      "庶几从风靡，少缓束湿紧。",
      "君家庞眉伯，学行我标准。",
      "捧书见华发，应为一笑听。"
    ]
  },
  {
    "id": "2e89e420f8d940ff526ac23db618cedb",
    "title": "喜晴有感呈晁郎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山城淫雨霁，窗户含馀清。",
      "老人午睡足，杖策绕荒庭。",
      "长夏吾庐秀，清阴交众荣。",
      "茫茫榛莽中，萱草扬其英。",
      "植杖视天壤，悠然感浮生。",
      "淹泊且无叹，人事亦难恒。",
      "一旦舍此去，触物不无情。",
      "何为久戚戚，遇酒但知倾。"
    ]
  },
  {
    "id": "2e89e420f8d940fff772518bc771f786",
    "title": "春雪二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春云骄不行，冻雨作飞雪。",
      "夜深归无烛，已觉马蹄滑。",
      "那知事未已，通夕注不歇。",
      "堂寒晓附火，檐滴更清绝。",
      "前者城东游，桃李粲已发。",
      "阴阳不可料，寒气晚犹泄。",
      "青青高坡麦，旧事日可阅。",
      "当春望时雨，盛雪或为孽。",
      "生民常苦勤，不敢爱膏血。",
      "如何待一饱，常苦神物夺。",
      "茫茫元精理，未易论本末。",
      "解裘换斗酒，莫畏衣百结。"
    ]
  },
  {
    "id": "2e89e420f8d940fff772518bc0b3032e",
    "title": "春雪二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天寒城南寺，门外无马迹。",
      "东风雪疾消，春泥深一尺。",
      "岂无老款段，畏蹶不敢策。",
      "还归见儿女，怕冷不下席。",
      "扬雄玄未就，双鬓飒已白。",
      "虽云客载酒，此意终岑寂。",
      "功成则有命，生事亦人力。",
      "胡为不自勤，守此欲何获。",
      "田桑既有裕，醪醴亦馀溢。",
      "嗟哉好事客，从古百无一。"
    ]
  },
  {
    "id": "2e89e420f8d940ff7c11c3999df3bd8e",
    "title": "有感三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "郁城本自贰师谋，骑士拔剑犹封侯。",
      "董生明经守正直，白首区区相侯国。",
      "参差世事足嗟叹，我笑群儿较目前。",
      "可能董子之荣辱，乃在封侯得失间。"
    ]
  },
  {
    "id": "2e89e420f8d940ff7c11c399dbab9d50",
    "title": "有感三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "群儿鞭笞学官府，翁怜痴儿傍笑侮。",
      "翁出坐曹鞭复呵，贤于群儿能几何。",
      "儿曹相鞭以为戏，翁怒鞭人血流地。",
      "等为戏剧谁后先，我笑谓翁儿更贤。"
    ]
  },
  {
    "id": "2e89e420f8d940ff7c11c399829d3128",
    "title": "有感三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南风霏霏麦花落，豆田漠漠初垂角。",
      "山边夜半一犁雨，田父高歌待收穫。",
      "雨多萧萧蚕簇寒，蚕妇低眉忧茧单。",
      "人生多求复多怨，天工供尔良独难。"
    ]
  },
  {
    "id": "2e89e420f8d940ffe4e36c7108db709e",
    "title": "题大苏净居寺",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生爱山如好德，未尝一饭忘泉石。",
      "大苏山下松柏林，路尽重门照金碧。",
      "思公得道神所相，指示岩幽驻瓶锡。",
      "天台妙教源欲启，来此一酌曹溪滴。",
      "两公道场守龙象，兵火暂晦终辉赫。",
      "撞钟伐鼓食千指，皆二大士之馀力。",
      "萦纡石磴造山顶，上有玉人方燕寂。",
      "北轩三伏飞冰雪，一日掠尽淮山色。",
      "东游尘土我实倦，道过化城聊暂息。",
      "青鞋布袜旧家风，此身终效名山役。"
    ]
  },
  {
    "id": "2e89e420f8d940ff3771802712f877ad",
    "title": "客过",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁穷北风卷平楚，张子畏寒深闭户。",
      "叩门过我者为谁，束带出见亦良苦。",
      "俯眉谓客子勿瞋，我心善烦勿多语。",
      "天寒酒贱曷不饮，安用造谒勤如许。"
    ]
  },
  {
    "id": "2e89e420f8d940ffbeba53fed2714ef9",
    "title": "谒客",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "入门投刺吏翩翩，我非欲见礼则然。",
      "异哉宾主两无语，客起疾走如避然。",
      "我已不恭愧昔贤，忍使涂炭朝衣冠。",
      "人生暂聚鸿集川，春风吹飞何后先。"
    ]
  },
  {
    "id": "2e89e420f8d940ffeaf3b97846601ce1",
    "title": "迎客",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "城门抱关皆老兵，问客来早天未明。",
      "我笑老翁勿嘲讪，我愧古人百千万。",
      "道傍赫赫翁所见，寒热郡国欺乡县。",
      "人之所畏敢不畏，嗟我此翁安得慢。"
    ]
  },
  {
    "id": "2e89e420f8d940ffe0596f673ab0290f",
    "title": "局中昼睡",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "鸟啼花开千万思，春色醉人成午睡。",
      "烧香扫地一室间，藜床布枕平生事。",
      "君知章华久寂寞，楚梦无人惮青兕。",
      "东风转野作晴雷，荡蹙山川作红翠。",
      "白日下照七泽宽，孤城楼观失馀寒。",
      "颇怪故山频入梦，年来真厌楚人餐。"
    ]
  },
  {
    "id": "2e89e420f8d940ff273188cafacfaf44",
    "title": "园花盛开秬病不能观作诗谕之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风着花花披靡，花风吹人人欲醉。",
      "老翁逢花如啜醨，强自挹酌终无味。",
      "斗红斗绿态千万，长笑花工夸幻事。",
      "若知空色无异观，世上何曾有桃李。"
    ]
  },
  {
    "id": "2e89e420f8d940ff6f2775ae8060c442",
    "title": "小孤山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一峰枝水孤剑立，古庙开帘双脸红。",
      "水边古木老龙蛰，山下水色磨青铜。",
      "我来扁舟望有祷，万顷春水清溶溶。",
      "明神报我意加厚，嗟我荐献愧不丰。",
      "重游知复在何日，俯仰天地身飘蓬。"
    ]
  },
  {
    "id": "2e89e420f8d940ffbac0597b30aecc0b",
    "title": "初伏大雨呈无咎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "初伏炎炎坐汤釜，长安行人汗沾土。",
      "谁倾江海作清凉，玄云驾风横白雨。",
      "普陀真人甘露手，能使渴乏厌膏乳。",
      "且欲当风展簟眠，敢辞避漏移床苦。",
      "清贫学士卧陶斋，壁上墨君澹无语。",
      "翰林但解嘲苜蓿，彭宣不得窥歌舞。",
      "联诗得句笑出省，策马涉泥归闭户。",
      "床头馀榼定何嫌，窗外石榴堪荐俎。"
    ]
  },
  {
    "id": "2e89e420f8d940ff8ab062429bb4b472",
    "title": "谢黄师是惠碧瓷枕",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "巩人作枕坚且青，故人赠我消炎蒸。",
      "持之入室凉风生，脑寒发冷泥丸惊。",
      "梦入瑶都碧玉城，仙翁支颐饭未成。",
      "鹤鸣月高夜三更，报秋不劳桐叶声。",
      "我老耽书睡苦轻，绕床惟有书纵横。",
      "不如华堂伴玉屏，宝钿敧斜云髻倾。"
    ]
  },
  {
    "id": "2e89e420f8d940ff677ae433c80d27b6",
    "title": "到陈午憩小舍有任王二君子惠牡丹二盘皆绝品也是日风雨大寒明日作此诗呈希古",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "初来淮阳春已晚，下里数楹聊寝饭。",
      "此邦花时人若狂，我初税驾游独懒。",
      "任王二君真解事，来致两盘红紫烂。",
      "天姝国艳照蔀屋，持供佛像安敢慢。",
      "江湖逢春岂无花，格顽色贱皆可拣。",
      "誓观中州燕赵态，一洗千里穷荒眼。",
      "风波历尽还故郡，此愿谁知辄先满。",
      "那知中夕忽凛烈，卧拥牛衣眠失旦。",
      "名园泥淖安可入，坐惜残芳风雨散。",
      "东邻夫子亦嗜酒，卧听午鸡方起盥。",
      "晴明犹及一寓目，我老尚能挥大盏。"
    ]
  },
  {
    "id": "2e89e420f8d940ff9fc76e659d5167a2",
    "title": "次韵答天启",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄钟无声登瓦釜，蔡子青衫在尘土。",
      "逼人爽气百步寒，知子胸中有风雨。",
      "三年河东走胡马，绝口鱼虾便酪乳。",
      "归来万卷付一读，不学儿曹用心苦。",
      "周瑜陆逊久寂寞，千年北客嘲吴语。",
      "莫徒彩笔云锦张，要是宝剑蛟龙舞。",
      "天兵百万老西北，快马如飞不出户。",
      "眼看六纛出麒麟，走取单于置刀俎。"
    ]
  },
  {
    "id": "2e89e420f8d940ffd523f58612867ab1",
    "title": "獐猿图",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "阴岩万古无纤尘，木石翠润无冬春。时哉两猿挂复蹲，其一抱子为屈伸。",
      "下有游貆意甚驯，雄雌嬉游循水滨。沐猴遇獐愕欲奔，据高自得俯而扪。",
      "悬之门堂阅疑真，妙哉易生笔有神，以此成名以终身。"
    ]
  },
  {
    "id": "2e89e420f8d940ff8891a3442c7ad621",
    "title": "谢钱穆父惠高丽扇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三韩使者文章公，东夷守臣亲扫宫。",
      "清严不受橐中献，万里归来两松扇。",
      "六月长安汗如洗，岂意落我怀袖里。",
      "中州剪就霜雪纨，千年淳风古箕子。"
    ]
  },
  {
    "id": "2e89e420f8d940ff1d3854042c6d983c",
    "title": "闻蛩有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "遥夜飞萤动秋思，独卧空山惊晚岁。",
      "可堪六月已闻蛩，日暮咿咿响庭际。",
      "关河多风气萧索，碧树先秋早摇落。",
      "鸣机夜织常怨寒，白纻吴衫苦轻薄。",
      "年年促织谁最悲，堂上美人愁翠眉。",
      "清砧捣练对残月，玉箸啼红裁远衣。",
      "唐风诗人劝其主，行迈苦迟嗟岁暮。",
      "山城听汝已三年，三年白发多于故。",
      "飘飘秋梦到江湖，我欲东归鲙碧鲈。",
      "安能为尔将双泪，岁岁风前沾客裾。"
    ]
  },
  {
    "id": "2e89e420f8d940ff95ac7a4ee0722da9",
    "title": "赴亳州教官次韵和中书钱舍人及亳州守晁美叔见赠",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "久知疏慵难应接，勉强一官亲讼牒。",
      "羁穷正似鸠无巢，摆去不如鱼有鬣。",
      "从来书史钝蹊径，更叹诗骚穷事业。",
      "几思狐白易絮纩，羞褫旧服求新裌。",
      "又怜夸毗竟何得，把玩区区一蚊睫。",
      "久知趋向合饥寒，正藉文章漫嚅嗫。",
      "紫微丈人椽作笔，谁得羸师传谍谍。",
      "知擒敢慢武侯纵，有阱前知鲁侯敜。",
      "荒芜满编求指摘，望以馀光分炜烨。",
      "乃蒙称屈力褒扬，不意粪壤藏诸箧。",
      "获如丘陵饱则可，良御不悦犹非猎。",
      "平生遇赏有君子，处世虽钝吾知捷。",
      "清闲得食学官禄，愿以诗书填吻颊。",
      "牙悬喜校邺侯签，藤织新成沈郎笈。",
      "晁公声名三十载，馀事笔踪传法帖。",
      "紫芝眉宇望不远，屈指数日无旬浃。",
      "黄衫健步书见赐，紫诰除官等何躐。",
      "久怀薄技待后乘，宣管盈囊纸来歙。",
      "坐乖前计空惋怅，袖里从今双手压。",
      "醉归应被官长瞋，来饱徒劳方朔腊。"
    ]
  },
  {
    "id": "2e89e420f8d940ff845add5b7ab9ceb2",
    "title": "暑毒不可过又每为宾客见扰午寝不安奉怀邠老之无事也",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "桃李成尘莺未老，梧桐未落蛩已多。",
      "杜门高卧作闲计，挟策读书如懒何。",
      "颇遭褦襶惊午梦，正坐热行官不呵。",
      "柯山大隐羲皇上，清风一榻无经过。"
    ]
  },
  {
    "id": "2e89e420f8d940ff637088efe2a750cc",
    "title": "和立之消梅",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "木奴度淮辄为枳，后皇啬之理应尔。",
      "青梅千里江南春，何时相逢车马尘。",
      "我衰病齿不能酸，微香触鼻舌生泉。",
      "想见曹瞒老狡狯，指林驻马三军前。"
    ]
  },
  {
    "id": "2e89e420f8d940ff2501ebebc47b6a33",
    "title": "送欧阳经赴蒲圻",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "异时堂饮洋川酒，几唤扁舟度樊口。",
      "两山泉石多故人，送子南行一回首。",
      "蒲圻小县聊读书，当使里闾无呻吁。",
      "结束归来接台省，不应厌食武昌鱼。"
    ]
  },
  {
    "id": "2e89e420f8d940ffe8927dc11a464ac8",
    "title": "苏叔党吕知止许下见访叔党有诗戏赠以此奉答",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三年齐安有江山，可当中原故人面。",
      "北来尘埃逢故人，眼前却作江山见。",
      "君似江山定不疏，能出吾言世亦无。",
      "苏郎下笔妙无敌，吕郎与谈惊未识。",
      "凤雏骥子未宜轻，囊空各有千金璧。",
      "赠君锦绣与琼瑶，报我琅玕金错刀。",
      "溪毛潢污未相弃，岁暮与君甘缊袍。"
    ]
  },
  {
    "id": "2e89e420f8d940ffc580976e318ade9d",
    "title": "不寐",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荒庭雨多秋草侵，秋蛩相语秋夜深。",
      "草虫暗飞羽格磔，星河影高天淡白。",
      "骚人多怀夜不眠，老松微吟风飒然。",
      "山川浩荡何日还，晚空漫漫白露寒。"
    ]
  },
  {
    "id": "2e89e420f8d940ff6fa5190aeb66dc23",
    "title": "上元旦",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜来人散残更月，晓陌空存旧车辙。",
      "彩灯城市已春风，寒木人家犹腊雪。",
      "强起相逢酒未醒，残膏宿火尚荧荧。",
      "归来更拂障泥锦，重约黄昏信马行。"
    ]
  },
  {
    "id": "2e89e420f8d940ff4a139d8f68a7ae48",
    "title": "赠李德载",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "男儿当读五车书，辍业应须盖棺日。",
      "人生事业要强学，譬彼欲耕须逮湿。",
      "李郎落落奇丈夫，美玉应须作圭璧。",
      "请将便腹包五车，汲汲讲摩如故疾。"
    ]
  },
  {
    "id": "2e89e420f8d940ff755225c79cd9d905",
    "title": "蒙恩守东鲁不意流落之馀圣朝升之藩镇感而成诗复用李文举韵",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我诗四十心不动，宠辱悠悠付春风。",
      "圣朝湔洗诸老成，顾我衰晚名亦共。",
      "鲁人诗书久寂寞，间壁不归书府送。",
      "道衰洙泗忽千载，后来为政谁轻重。",
      "平时择守要有补，岂但坐使民供贡。",
      "吾邦邑子有游夏，未肯无言受愚弄。",
      "天王有意苏疲俗，何术与纾鞭棰痛。",
      "应须问道东家翁，必也斯民使无讼。"
    ]
  },
  {
    "id": "2e89e420f8d940ff2ccf8e1762f30265",
    "title": "游武昌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一叶横江凌浩渺，李君见我迎门笑。",
      "鹅黄初熟醅旋压，书室焚香地新扫。",
      "淋漓歌笑不知夜，竹榻枕藉眠诸少。",
      "老人被暖觉独晚，惊起东南日如烧。",
      "四明陈子定爱客，生火寒厅邀我到。",
      "盘殽香洁具俄顷，鲙斫寒鱼初出沼。",
      "仲谋霸气久寂寞，元子亭基尚危峭。",
      "荆榛荒梗上石磴，人物清江开野庙。",
      "暮投明府快一饮，主意殷勤宾屡釂。",
      "星河破碎归中夜，明日清淮理归棹。",
      "王家园馆静人眼，挂壁於菟疑欲咬。",
      "杀鸡为黍办仓卒，看画烹茶每醉饱。",
      "还家闭门空寂历，胜境目前皆了了。",
      "兹游可再谁汝啬，老懒似不能轻矫。",
      "西山得霜瘦如削，萧寺峥嵘出粉筱。",
      "幸于腰髀犹足使，与子凌寒恣游眺。"
    ]
  },
  {
    "id": "2e89e420f8d940ff9b1634ad6665be7d",
    "title": "春日",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "堂堂春日跃出山，郊原草木皆清新。",
      "千红万紫各有态，正自酬酢劳精神。",
      "短篱谁家小桃李，虽复幽陋亦可人。",
      "但知痛饮莫辞病，数年幽忧难具陈。"
    ]
  },
  {
    "id": "2e89e420f8d940ff0382530f0ca5353a",
    "title": "送孙志康赴高阳",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三觞草草岂足饮，聊具数刻留君欢。",
      "年来故友半零落，每念及此伤肺肝。",
      "淮阳穷栖幸见子，胸中郁结为少宽。",
      "奈何舍我去不顾，薄宦谋食何艰难。",
      "陈郊穷秋苦雨霁，积雨未受短日乾。",
      "念君匹马走坡坂，蒙犯霜雪勤征鞍。",
      "吾遭坎壈皆自取，之燕何得南其辕。",
      "虽然男子岂常尔，且复养此凌云翰。"
    ]
  },
  {
    "id": "2e89e420f8d940ff60c0bef59f5d4a3d",
    "title": "赠李德载二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我家外翁天下士，欲以文章付孙子。",
      "爱君丱角已食牛，属书笔下无停字。",
      "愿君饱读大父书，学到莫忧名不似。",
      "重教我辈见风流，更以馀波变乡里。"
    ]
  },
  {
    "id": "2e89e420f8d940ff60c0bef5605098ef",
    "title": "赠李德载二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长翁波涛万顷陂，少翁巉秀千寻麓。",
      "黄郎萧萧日下鹤，陈子峭峭霜中竹。",
      "秦文茜藻舒桃李，晁论峥嵘走金玉。",
      "六公文字满人间，君欲高飞附鸿鹄。"
    ]
  },
  {
    "id": "2e89e420f8d940ffb7b80022cf4a8e0f",
    "title": "东方",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东方未明更五鼓，星河寥寥寒雁度。",
      "铛铛鸣铎谁家车，陌上驱牛辗霜去。",
      "北风吹面足踏冰，村南早饭天未明。",
      "年年输税洛阳城，慎莫后期官有刑。"
    ]
  },
  {
    "id": "2e89e420f8d940ff586d5f2cf29d081e",
    "title": "寒蛩",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒蛩振翼声骚骚，夜深月影在蓬蒿。",
      "老人虽眠睫不交，愁窗人寂灯无膏。",
      "荒城鸣金睥睨高，北斗下挹江南涛。",
      "悲笳三奏老鸡号，晨光出山开泬寥。"
    ]
  },
  {
    "id": "2e89e420f8d940ff1b6adc8b4bccb800",
    "title": "秋雨小酌赠贾七",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "出门秋雨泥漫漫，嗟我后土何时乾。",
      "官曹事休归舍卧，破屋淅淅西风寒。",
      "弱妻倾榼劝我起，稚子笑语争杯盘。",
      "我生乐事但如此，为尔一醉愁肠宽。",
      "仕途翩翩斗巧捷，华裾鲜縠相追攀。",
      "老来百事觉羞耻，懒伴儿女涂铅丹。",
      "贾郎豪华独异我，粉腮玉指双鸦鬟。",
      "清眸侑酒醉百盏，肯咀贫瓮寒齑酸。",
      "堂前菊花日以好，落砌槭槭梧桐残。",
      "当谋痛饮待九日，豪气一压龙山桓。"
    ]
  },
  {
    "id": "2e89e420f8d940ffc1e1ff8cc41b4dca",
    "title": "山海",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "愚公移山宁不智，精卫填海未必痴。",
      "深谷为陵岸为谷，海水亦有扬尘时。",
      "杞人忧天固可笑，而不忧者安从知。",
      "圣言世界有成坏，况此马体之毫厘。",
      "老人行世头已白，见尽世间惟叹息。",
      "俯眉袖手饱饭行，那更从人问通塞。"
    ]
  },
  {
    "id": "2e89e420f8d940ff34f749f9acd52ab4",
    "title": "将至官坡登一土冈望复州作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "茫茫梦泽连禾黍，断垄横冈散平楚。",
      "登高试望竟陵城，孤烟落日知何处。",
      "旧游如梦去莫挽，客愁冉冉还如故。",
      "他年若问鸿轩人，堂下蔷薇应解语。"
    ]
  },
  {
    "id": "2e89e420f8d940ff133a7a1fd761fa08",
    "title": "送子野大夫罢兖倅归汶上",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "爱君记览老不衰，日日早起先鸣鸡。",
      "白头未蒙国士知，佐郡秩满寂寞归。",
      "我辞魑魅得一麾，逢君话旧相嗟咨。",
      "几年东壁无光辉，不知武库实在兹。",
      "上书荐君非我职，临分一醉当无辞。"
    ]
  },
  {
    "id": "2e89e420f8d940ffcc22520057e0490c",
    "title": "晨起苦寒",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜霜漫屋风折竹，我乃与君在空谷。",
      "平生一衲度严寒，块守深炉体生粟。",
      "大潘借马贷监河，小潘无事仰屋歌。",
      "妻儿号寒剧雁鹅，诗书满腹将如何。"
    ]
  },
  {
    "id": "2e89e420f8d940ffb4a729f4b23199e0",
    "title": "舟次安州孝感县偶感寒疾卧病舟中复大风不可解舟晚方离去",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "船头风声鸣万鼓，扁舟系缆沙边树。",
      "船中病客昼闭篷，睡起空江日亭午。",
      "鸡犬萧条数家县，市声已变淮南语。",
      "长年三老唤不醒，一叶波间去如舞。"
    ]
  },
  {
    "id": "2e89e420f8d940ff5ce36c88086e01b9",
    "title": "和大雪折木",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "季秋木叶未全落，西风卷云飞雪作。",
      "奔腾倾倒来不停，顷刻山川失寥廓。",
      "白头老翁仰天叹，一生未见可吁愕。",
      "但悲无食饥冻死，何暇更议阴阳错。",
      "樵车不来椽数尽，仰彻屋茅烹苋藿。",
      "坐愁穷腊安可度，律管未改初冬朔。",
      "我居堂前有大榆，百年老干龙鳞剥。",
      "夜声疑是神物伐，参天大枝脆如斮。",
      "披檐掷瓦事未测，起坐明灯彻其幄。",
      "命乖久遭穷鬼笑，当虑压覆崩厥角。",
      "鹿山长官当此时，高楼大饮纵欢谑。",
      "两邦相邻无百里，谁谓同时异忧乐。",
      "尚能怨嗟念穷苦，喜君于物心不薄。",
      "百里饥寒仰长官，勉充此心救民瘼。"
    ]
  },
  {
    "id": "2e89e420f8d940ff787fc7b27dca0bb8",
    "title": "冬怀二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "窗南积雪高三尺，二更月出连窗白。",
      "炉里石瓶鸣细泉，灯前病叟支书策。",
      "家人岁晚贮梨栗，倒榼寒醪有残滴。",
      "三杯取醉万事平，兼味重裘定何益。"
    ]
  },
  {
    "id": "2e89e420f8d940ff787fc7b2fe7d7541",
    "title": "冬怀二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山阳贤者有徐子，亲没十年哀不已。",
      "精诚感天天为悲，甘露常沾坟树枝。",
      "徐子行年过五十，衣不披体常苦饥。",
      "天公盍使少富足，甘露万斛真何为。",
      "虚恩浮惠天犹尔，安得世人无巧伪。"
    ]
  },
  {
    "id": "2e89e420f8d940ffe01fbfb0d09f7914",
    "title": "和应之檐雀",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "群儿探雀雏，雀母悲且鸣。万物虽异性，爱子均一情。",
      "母心于子谁不怜，尔胡弃子当道边。谅非人情不如鸟，使之至此必有原。"
    ]
  },
  {
    "id": "2e89e420f8d940ff60689fae422c171b",
    "title": "自庐山回过富池隔江遥祷甘公祠求便风至黄沥酒而风转日行二百里明日风犹未已又风势徐缓不奔驶可畏甘公盖吴将甘宁云",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江边古祠吴甘公，往来祭祷严且恭。",
      "我离匡山已经宿，舟挽不进篙工慵。",
      "沙边朝服遥致祷，浇酒未竟天回风。",
      "一帆百里至还作，不徐不疾来雍容。",
      "我生久已甘困滞，神亦何事特哀穷。",
      "但疑神理与人异，意诚词直无不通。",
      "林皇夜泊若平地，疑有鬼物驱蛟龙。",
      "天明旗脚向北指，舟子笑语开船蓬。"
    ]
  },
  {
    "id": "2e89e420f8d940ff03a8b18195c2beaf",
    "title": "风驶浪涌仲达喜其快因作一篇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "人生不欲甚快意，迟速到家还一致。",
      "向来白浪涌如山，舟中呀呷几丧气。",
      "我师禅祖学不动，颇觉苍茫忘定慧。",
      "凭河不悔圣所非，君勿为笑而为戒。"
    ]
  },
  {
    "id": "2e89e420f8d940ff92b44f769d6898b1",
    "title": "美哉",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "美哉洋洋清颍尾，西通天邑无千里。",
      "舸𦩆大艑起危樯，淮颍耕田岁收米。",
      "茫茫陂泽带平原，古时沟涧还相连。",
      "昔人屯田戍兵处，今人阡陌连丘墓。",
      "今年雨足种麦多，北风吹叶鸣空柯。",
      "高城回望郁嵯峨，丰年闾井闻笙歌。",
      "河边古堤多老柳，去马来船一回首。",
      "百年去住不由人，岁暮天寒聊饮酒。"
    ]
  },
  {
    "id": "2e89e420f8d940ff4a32e375073801b8",
    "title": "观梅",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北风号夜天雨霜，屋东梅花晨洗妆。",
      "老人旦起万境寂，一笑向我吹微香。",
      "风月精神珠玉骨，冰雪簪珥琼瑶珰。",
      "天姝星艳下人世，灵真高秀无比方。",
      "老人年年被香恼，学道无力时清狂。",
      "吟诗觅句苦无味，剪枝插头羞鬓苍。",
      "眼窥手采心爱惜，倘可取饵充朝粮。",
      "不如痛饮卧其下，醉魂为蝶栖其房。"
    ]
  },
  {
    "id": "2e89e420f8d940ffa8c9e6d63ab15db9",
    "title": "鲁直惠洮河绿石研冰壶次韵",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "洮河之石利剑矛，磨刀日解十二牛。",
      "千年虏地困沙砾，一日见宝来中州。",
      "黄子文章妙天下，独有八马森幢旒。",
      "平生笔墨万金值，奇煤利翰盈箧收。",
      "谁持此研参案几，风澜近手寒生秋。",
      "抱持投我弃不惜，副以清诗帛加璧。",
      "明窗试墨吐秀润，端溪歙州无此色。",
      "野人斋房无玩好，惭愧衣冠陈裸国。",
      "晁侯碧海为文词，盘薄万顷澄清漪。",
      "新篇来如彻札箭，劲笔更似划沙锥。",
      "知君自足报苍璧，愧我空赋琼瑰诗。"
    ]
  },
  {
    "id": "2e89e420f8d940ff55eb32921c500cee",
    "title": "福昌秋日效张文昌二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋野无人秋日白，禾黍登场风索索。",
      "豆田黄时霜已多，桑虫食叶留空柯。",
      "小蝶翩翩晚花紫，野鹑啄粟惊人起。",
      "洛阳西原君莫行，秋光处处系人情。"
    ]
  },
  {
    "id": "2e89e420f8d940ff55eb3292eae3b265",
    "title": "福昌秋日效张文昌二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄叶萧萧秋水清，田中日午村鸡鸣。",
      "场边九月禾黍熟，空原雉飞饱新谷。",
      "枣篱虫鸣村路曲，道边古坟生野菊。",
      "人稀田阔草茫茫，洛阳秋声能断肠。"
    ]
  },
  {
    "id": "2e89e420f8d940ff8d6b70727cda6f83",
    "title": "赠张嘉甫",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮舟大江里三千，归扫先陇清淮壖。",
      "杜门古寺厌岑寂，梦寐清颍如家山。",
      "汝阴昔谬称刺史，自愧何术苏恫瘝。",
      "平生为吏甘贱拙，敢作蟊贼伤民田。",
      "未忧怀砖击之去，乃欲筑室买一廛。",
      "箪瓢三亩易办耳，寄声父老不汝干。",
      "长淮清冬龙蜃蛰，放舟出郭天宇宽。",
      "浮梁横前袅可缆，金塔却立俨莫攀。",
      "髯张幼好此奇服，白璧刻佩鸣玦环。",
      "抱持微学不忍弃，清明竹林遭削删。",
      "三年江湖友魑魅，一日宝府观玙璠。",
      "渐消鄙吝心自喜，追计存没涕亦潸。",
      "寻山把酒岂易得，客路霰雪衣裘单。",
      "尘埃可洗忧可豁，待君一酌玻璃泉。"
    ]
  },
  {
    "id": "2e89e420f8d940fffb7f9f433a70a716",
    "title": "题江州琵琶亭",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "危亭古榜名琵琶，尚有枫叶连荻花。",
      "呜呼司马则已矣，行人往来皆叹嗟。",
      "司马风流映千古，当日琵琶传乐府。",
      "江山寂寞三百年，浔阳风月知谁主。",
      "我今单舸犯江潭，往来略已遍东南。",
      "可怜千里伤心目，不待琵琶泪满衫。"
    ]
  },
  {
    "id": "2e89e420f8d940ffa8c494c5ab12d0a5",
    "title": "予官竟陵时李文举尝以事至郡同游西禅刹陆子泉烹茶酌酒甚欢也今岁予移官齐安文举自武昌渡江过我与之饮酒念西禅旧事相与慨然",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "此生放荡随群动，一觉竟陵潇洒梦。",
      "江山唤我此中来，却愁风月无人共。",
      "李侯年少能思我，朅来两桨归潮送。",
      "不辞薄酒与君饮，坐觉西山夕烟重。",
      "西禅旧游已陈迹，壁间陆子尘生供。",
      "石栏古井谁知味，只有松风自成弄。",
      "爱君为吏无俗韵，快诵离骚饮仍痛。",
      "不嫌寂寞过我来，古县年丰少争讼。"
    ]
  },
  {
    "id": "2e89e420f8d940fff684760960cbbeb9",
    "title": "乞钱穆公给事丈新赐龙团",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "闽侯贡璧琢苍玉，中有掉尾寒潭龙。",
      "惊山作春山不觉，走马献入明光宫。",
      "瑶池侍臣最先赐，惠山乳泉新破封。",
      "可得作诗酬孟简，不须载酒过扬雄。"
    ]
  },
  {
    "id": "2e89e420f8d940ffd709eab0924a1ee4",
    "title": "将至都下",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "竟陵南望稻新熟，梦泽悠悠伤远目。",
      "春风岭上望齐安，太昊城边揽秋菊。",
      "那知岁暮东州客，大山苍寒晓霜白。",
      "云收雾卷日月明，却上天衢瞻玉色。",
      "敝裘疲马古道长，九旬刺史归空囊。",
      "归去故人应笑我，满衫清泪说浔阳。"
    ]
  },
  {
    "id": "2e89e420f8d940ff7fb370028658eace",
    "title": "题韩干马图",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "头如翔鸾月颊光，背如安舆凫臆方。心知不载田舍郎，犹带开元天子红袍香。",
      "韩干写时国无事，绿树阴低春昼长。两髯执辔俨在傍，如瞻驰道黄屋张。",
      "北风扬尘燕贼狂，厩中万马归范阳。天子乘骡蜀山路，满川苜蓿为谁芳。"
    ]
  },
  {
    "id": "2e89e420f8d940ff11f7ddc9bcd9ae19",
    "title": "罔",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "大江春风浪如屋，客舟迎风罔沙宿。",
      "连樯接舵古岸傍，岸头无人春草绿。",
      "船头日出炊烟起，买鱼携菜来就市。",
      "渔人水恶不出门，萧条野市无鸡豚。",
      "堤边纸钱灰若雨，沽酒赛神巫降语。",
      "南人艇子不避风，横江五两翩翩去。"
    ]
  },
  {
    "id": "2e89e420f8d940ffb4c97428908c4e88",
    "title": "寄曼叔求酒",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "青衫畿丞顽不羞，三十持板拜督邮。",
      "归来无物与消愁，典衣沽酒寒无裘。",
      "囊空酒贵不可得，缩手愁坐凝双眸。",
      "秋风破屋冷飕飕，夜长不眠吟掉头。",
      "岂无邻家酒可偷，简书缚汝如穷囚。",
      "淮阳冬醪滑胜油，唇焦不饮已经秋。",
      "汲公直声闻九州，小子昔也从公游。",
      "悯怜憔悴赐颜色，时丐馀酌濡其喉。",
      "军厨嵯峨糟作丘，万瓮沸响玉蚁浮。",
      "辙鱼所愿斗水游，不敢多取烦阳侯。",
      "玉瓶未至涎已流，想见潋滟浮金瓯。",
      "歌成缄书还自咻，一醉犹须越境谋。"
    ]
  },
  {
    "id": "2e89e420f8d940fffef3c4d451211bce",
    "title": "题吴熙老风云图",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "雨脚横空万牛弩，烈风吹山山欲仆。",
      "草披木拔何足道，大江翻澜失洲渚。",
      "路旁失辔者谁子，道阻且长泥没屦。",
      "鞭驴挽车亦何急，目眩心摇行不顾。",
      "我生飘蓬惯羁旅，顾尔艰难逢亦屡。",
      "衲被蒙头不下堂，且与身谋安稳处。"
    ]
  },
  {
    "id": "2e89e420f8d940ff20763a586ce3df61",
    "title": "京师阻雨二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "深泥漫漫污后土，长安闭门三日雨。",
      "顽云不动风伯愁，飞电更相雷师怒。",
      "阳乌力弱不自持，天漏已宽无石补。",
      "麦蛾禾耳不足忧，当念为鱼救无禹。"
    ]
  },
  {
    "id": "2e89e420f8d940ff20763a58b634d445",
    "title": "京师阻雨二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "大雨三日泥三尺，骏马高车行不得。",
      "我有蹇驴安敢骑，闭户高眠朝至夕。",
      "谁家高堂半夜秋，软绮轻纨换絺绤。",
      "朱门乐事无时无，尔自贱贫空太息。"
    ]
  },
  {
    "id": "2e89e420f8d940ff72f3b2df8ed89e39",
    "title": "应龙",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "应龙未遇风云起，仰活泥沙数尺水。",
      "彼能坐致千里泽，可怜一掬何难致。",
      "时哉未遇可奈何，一掬虽微安敢易。",
      "谁能寄语潭中鱼，相聚须臾莫相忌。"
    ]
  },
  {
    "id": "2e89e420f8d940ff25f38ee1c6a79f96",
    "title": "田家三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "野塘积水绿可染，舍南新柳齐如剪。",
      "去冬雪好麦穗长，今日雨晴初择茧。",
      "东家馈黍西舍迎，连臂踏歌村市晚。",
      "妇骑夫荷儿扶翁，月出桥南归路远。"
    ]
  },
  {
    "id": "2e89e420f8d940ff25f38ee1395dfb64",
    "title": "田家三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "社南村酒白如饧，邻翁宰牛邻媪烹。",
      "插花野妇抱儿至，曳杖老翁扶背行。",
      "淋漓醉饱不知夜，裸股掣肘时欢争。",
      "去年百金易斗粟，丰岁一饮君无轻。"
    ]
  },
  {
    "id": "2e89e420f8d940ff25f38ee1e259c1dd",
    "title": "田家三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "新见鹊衔庭树枝，黄口出巢今已飞。",
      "栗留啄椹桑叶老，科斗出畦新稻齐。",
      "田家苦作候时节，汲汲未免寒与饥。",
      "去来暴取独何者，请视七月豳人诗。"
    ]
  },
  {
    "id": "2e89e420f8d940ff518abb38349bb2ee",
    "title": "海州道中二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "孤舟夜行秋水广，秋风满帆不摇桨。",
      "荒田寂寂无人声，水边跳鱼翻水响。",
      "河边守罾茅作屋，罾头月明人夜宿。",
      "船中客觉天未明，谁家鞭牛登陇声。"
    ]
  },
  {
    "id": "2e89e420f8d940ff518abb38378da954",
    "title": "海州道中二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋野苍苍秋日黄，黄蒿满田苍耳长。",
      "草虫咿咿鸣复咽，一秋雨多水满辙。",
      "渡头鸣舂村径斜，悠悠小蝶飞豆花。",
      "逃屋无人草满家，累累秋蔓悬寒瓜。"
    ]
  },
  {
    "id": "2e89e420f8d940fffee04f585fe986ac",
    "title": "女几祠下",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山边白云闲不扫，庙前土马荒春草。",
      "山下松花龙甲光，东风古柏吹暖香。",
      "朝霞为裳水为佩，守庙千年老龙在。",
      "清风扫堂神暮还，山头月出溪潺潺。"
    ]
  },
  {
    "id": "2e89e420f8d940ff042852ae9aaea025",
    "title": "马周",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "马周未遇虬须公，布衣落魄来新丰。",
      "一樽独酌岂无意，俗子不解知英雄。",
      "贤豪相逢自相得，一语君王见胸臆。",
      "当时岂不为人言，聋耳安能为君侧。"
    ]
  },
  {
    "id": "2e89e420f8d940ffa7e512896dfeb1a8",
    "title": "南山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南山凤凰双翅垂，口不妄食腹苦饥。",
      "山前老鸢饱腐鼠，凭恃风日群游嬉。",
      "俯身视凤有骄色，凤不汝较空嗟咨。",
      "九韶一奏为君举，坐看百鸟相随飞。"
    ]
  },
  {
    "id": "2e89e420f8d940ff79bd509ff41d8d0f",
    "title": "岁暮叹三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋日苦短秋云多，北风萧萧洛水波。",
      "□□□□□□□，长林撑空叶馀柯。",
      "鸣雁高飞去不息，晚花悠悠能几何。",
      "洛阳经年客未去，岁暮搔首空悲歌。"
    ]
  },
  {
    "id": "2e89e420f8d940ff79bd509f630bd1c8",
    "title": "岁暮叹三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寥寥野空禾黍荒，北风日夜鸣空桑。",
      "南山碧天青不极，渺渺洛水东流长。",
      "山空水寒行客少，鸿雁飞急天初霜。",
      "萧萧穷谷岁已晚，嗟我再补冬衣裳。"
    ]
  },
  {
    "id": "2e89e420f8d940ff79bd509f0ea725c8",
    "title": "岁暮叹三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南山苍苍秋季月，北风如刀青石裂。",
      "山阴半夜寒欲冰，晚望高峰看新雪。",
      "白衫少年臂鹰去，暮归饮酒烹狐兔。",
      "强弓一斛尚可弯，更欲射猎穷吾年。"
    ]
  },
  {
    "id": "2e89e420f8d940ff8b4c28fe36b4c249",
    "title": "一亩",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一亩秋蔬半成实，灶突无烟已三日。",
      "良人佣车毙车下，老妇抱子啼空室。",
      "秋风九月天已寒，饥肠不饱衣苦单。",
      "我身为吏救无术，坐视啼泣空汍澜。"
    ]
  },
  {
    "id": "2e89e420f8d940ff483b849411369bd6",
    "title": "洛水",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "洛水秋深碧如黛，乱石纵横泻鸣濑。",
      "清明见底不留尘，日射澄沙动玑贝。",
      "南山秋风已萧瑟，倒影上下迷空翠。",
      "何当载酒纵扁舟，一尺鲤鱼寒可鲙。"
    ]
  },
  {
    "id": "2e89e420f8d940ffc672c46b09261d88",
    "title": "秋风三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋风萧萧洛川渡，水碧沙寒飞白鹭。",
      "波头伐木欲成梁，落日樵苏下山去。",
      "山头九月雪一尺，山民燃薪当襦裤。",
      "石田收薄妇子饥，岁晚苦寒安可度。"
    ]
  },
  {
    "id": "2e89e420f8d940ffc672c46b3905d8d0",
    "title": "秋风三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋风萧萧吹野桑，田家黍稷初登场。",
      "雉肥兔饱鹰隼健，水落沙冷鱼龙藏。",
      "长淮烟波渺千里，怅望搔首山川长。",
      "二年薇蕨苦不饱，长安裘马多辉光。"
    ]
  },
  {
    "id": "2e89e420f8d940ffc672c46b0057e60d",
    "title": "秋风三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昏鸦归栖暮天迥，新月娟娟水中影。",
      "秋声索索起桑麻，古道人归烟火静。",
      "公庭吏稀霜树老，药槛雨多幽菊盛。",
      "山家生事饱谙知，野果村醪遣朝暝。"
    ]
  },
  {
    "id": "2e89e420f8d940ff1cc60085b75f239f",
    "title": "感春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我昨西来到昌谷，主人致酒留我宿。",
      "坐中少年美如玉，高歌清欢春夜促。",
      "还家病酒对残春，东风落花吹满屋。",
      "出无与语归闭门，安得万里驰吾足。"
    ]
  },
  {
    "id": "2e89e420f8d940ff1cc60085599742a4",
    "title": "感春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我昔东行花始开，我自东归花半摧。",
      "万红辞林卷风去，坐见锦绣蒙苍苔。",
      "南山朝云鸠逐妇，日暮微雨萧萧来。",
      "一春晴明苦难得，掩蔽风日知谁哉。"
    ]
  },
  {
    "id": "2e89e420f8d940ff1cc60085abbaed23",
    "title": "感春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "悠悠朝兴暮还息，官闲事少门无客。",
      "空山多阴春雨足，饥马萧萧空伏枥。",
      "文章工巧谋愈疏，颜鬓衰迟进无策。",
      "系身五斗尔自为，何用中宵空叹息。"
    ]
  },
  {
    "id": "2e89e420f8d940ff7709b8541ae11e3c",
    "title": "又三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "亦知春归不可留，有情未忘宁免愁。",
      "平田茫茫芳草合，清洛不断波悠悠。",
      "伤心千里寄双泪，催老此身初白头。",
      "问舍求田未成计，青衫手板对人羞。"
    ]
  },
  {
    "id": "2e89e420f8d940ff7709b85489eff63f",
    "title": "又三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山民为生最易足，一身生计资山木。",
      "负薪入市得百钱，归守妻儿烹斗粟。",
      "山林未尽终不忧，衣食自足他无欲。",
      "人生谁使爱功名，万虑千思挠心腹。"
    ]
  },
  {
    "id": "2e89e420f8d940ff7709b8542f3bb4b8",
    "title": "又三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "骑马出门暮复归，出无所诣归对谁。",
      "妻儿具酒劝我饮，儿稚笑语傍嬉嬉。",
      "人生如此亦可乐，安用轩冕生光辉。",
      "九原可作欲谁与，鹿门庞叟真吾师。"
    ]
  },
  {
    "id": "2e89e420f8d940ff3a88df88f23dbe87",
    "title": "去年",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "去年四月多风雨，麦秀不实农夫苦。",
      "今年麦好风雨调，万口嗷嗷饥待哺。",
      "何事今晨还衣裌，朝日无光寒惨切。",
      "天工与物无怨尤，安用日与人为仇。"
    ]
  },
  {
    "id": "2e89e420f8d940fff0207f69ae716ace",
    "title": "谢李刚中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "齐郎好诗风调清，语中有骨自老成。",
      "愈镵愈出当有名，朅来宣城盖为倾。",
      "文章不如金满籯，我昔曾力今乃惩。",
      "少年平步取公卿，安用学此误平生。"
    ]
  },
  {
    "id": "2e89e420f8d940ff8b83150b56b57d59",
    "title": "局中负暄读书三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "辉辉短景留寒光，重裘不暖贪负阳。",
      "老人背温一体康，我欲持之献天王。",
      "天王九重居明光，玉几翠被女侍傍。",
      "人不我知谓我狂，此心耿耿不敢忘。",
      "岁云暮矣天雨霜，且复持此饮一觞。"
    ]
  },
  {
    "id": "2e89e420f8d940ff8b83150b1da0763f",
    "title": "局中负暄读书三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "辉辉短景不能春，照我贫屋亦复仁。虞渊道远寒云屯，羲和愁思陨厥轮。",
      "君不见志士憔悴甘贱贫，块处屋漏含悲辛。重堂温室颠醉昏，悠悠苍天彼何人。"
    ]
  },
  {
    "id": "2e89e420f8d940ff15fc2942a8e778a9",
    "title": "和阳念三自武昌至京师",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三年别我客荆州，一日长安从我游。",
      "爱君诗有春草句，使我神游黄鹤楼。",
      "江山望尔欲穿眼，见我惊嗟秋鬓短。",
      "扁舟可办吾欲东，年年五湖魂梦中。"
    ]
  },
  {
    "id": "2e89e420f8d940fffcbcdb4c7d6b5713",
    "title": "二十三日晨欲饮求酒无所得戏作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "张君所欲一壶酒，百计经营卒无有。",
      "夜来客至瓶已空，晨起欲饮还戒口。",
      "努力忍穷甘寂淡，人间万事如反手。",
      "百壶一醉有底难，造物戏谑君须受。"
    ]
  },
  {
    "id": "2e89e420f8d940ff314efe5e0012d215",
    "title": "赠翟公巽",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我昔出守来丹阳，江流五月如探汤。",
      "使君之居在山腹，绕舍树石何青苍。",
      "千年药根蟠井底，灵液浸灌通寒浆。",
      "人言枸杞精变狗，夜吠往往闻空廊。",
      "金山荡潏浪花里，一舸遥去随鱼郎。",
      "最奇岩斋人迹少，乳水时滴白石床。",
      "翠鼋坡陀负日色，白蹢掀舞占风祥。",
      "我泊金山凡十日，穷探力取无遗忘。",
      "南风吹我渡江去，已厌淮南尘土黄。",
      "二十年间多少事，身如疲马起复僵。",
      "淮南穷栖众人后，朝食不充藜苋肠。",
      "公来衰颜得一笑，侧听高论惊寻常。",
      "穷阎过我坐至暮，满怀珠玉无秕糠。",
      "乃知世间有清议，未可尽以己意量。",
      "精金白璧天所宝，理无破碎委道旁。",
      "半年耳冷不闻此，过公矍然神激昂。",
      "论文自顾已老丑，从事理绝随飞翔。",
      "斯文有属不但尔，因公作诗我涕滂。"
    ]
  },
  {
    "id": "2e89e420f8d940ffc03723ad21ebabd2",
    "title": "读中兴颂碑",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "玉环妖血无人扫，渔阳马厌长安草。潼关战骨高于山，万里君王蜀中老。",
      "金戈铁马从西来，郭公凛凛英雄才。举旗为风偃为雨，洒扫九庙无尘埃。",
      "元功高名谁与纪，风雅不继骚人死。水部胸中星斗文，太师笔下蛟龙字。",
      "天遣二子传将来，高山十丈磨苍崖。谁持此碑入我室，使我一见昏眸开。",
      "百年废兴增叹慨，当时数子今安在。君不见荒凉浯水弃不收，时有游人打碑卖。"
    ]
  },
  {
    "id": "2e89e420f8d940ffd22ad83efe2ec09a",
    "title": "塞猎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "十月北风燕草黄，燕人马饱弓力强。",
      "虎皮裁鞍雕羽箭，射杀阴山双白狼。",
      "青毡帐高雪不湿，击鼓传觞打令急。",
      "单于半醉解貂裘，昭君独抱琵琶泣。"
    ]
  },
  {
    "id": "2e89e420f8d940ff0438c63a3018ffc8",
    "title": "耒病臂比已平独挽弓无力客言君为史官何事挽弓戏作此诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "君不见吾乡少年曹子桓，文章七步相后先。有时掷笔事弋猎，邀轻截骏驰平原。",
      "濊貊名弓燕代马，射雉归来燕清夜。一闻惊倒荀令君，何物书生乃知射。",
      "我虽把笔笑腐儒，束腰待悬玉鹿卢。自从病臂忧亲友，百嗜为之心一枯。",
      "降疠无名天悔祸，夺之而与复完躯。但惭未使杯安肘，犹负当年门挂弧。",
      "便使凄凉身未伏，略闻弓马气犹粗。莫谓早衰须袖手，将军臂折尚平吴。"
    ]
  },
  {
    "id": "2e89e420f8d940ff8980f65c5c871c91",
    "title": "踵息斋",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "物之有知者恃息，物之有息知为贼。",
      "天长地久载元气，天地无心故无极。",
      "君知一身谁主持，六尘缘影工伎儿。",
      "发生变幻不暂止，令汝鼻息无停时。",
      "喘呼呀呷生至死，去今已远何由归。",
      "真人嗒然吾丧我，能使炎火为寒灰。",
      "中空无宰气不使，内自升降如灵龟。",
      "深之又深乃至踵，根深蒂固凝不动。",
      "超然内外无死地，梨枣华实龙虎用。",
      "真人示我尺素书，万卷丹经不劳诵。",
      "他年绿发对铜狄，却视吾斋真作梦。"
    ]
  },
  {
    "id": "2e89e420f8d940ff6f7f67e176f25e58",
    "title": "喜晴",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝看东南云物好，便有清风收浊潦。",
      "吾知天意将悔祸，约束蛟龙便粳稻。",
      "山川转眼异明晦，冠屦宜人亦轻燥。",
      "微凉入堂酒味好，一杯径醉愁如扫。",
      "清幽枕簟东窗下，晓睡老鸡呼不觉。"
    ]
  },
  {
    "id": "2e89e420f8d940ffbbda4826d098d503",
    "title": "大风与杨念三饮次作此",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北风黄云卷飞沙，吹暗长安百万家。",
      "温炉对酒慎勿出，且看酒面生浮花。",
      "我为吟诗说云梦，荆江洞庭方汹涌。",
      "吟成饮君三百杯，莫学雪中驴酸哀。"
    ]
  },
  {
    "id": "2e89e420f8d940ffc863b2fbcf2d5b69",
    "title": "寄道公",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "知公鼻祖冬之日，谪向江山冷无匹。",
      "粹然真气满轻躯，自言位次神仙秩。",
      "同辈几人始谢老，惟公跹跹居第一。",
      "鸾腰不舞自欲飞，神屦瞥波原不湿。",
      "永巷春深帘幕幽，西都有人名莫愁。",
      "我老摧颓乖旧约，空能时作梦中游。"
    ]
  },
  {
    "id": "2e89e420f8d940ff01edcb4db8f6165b",
    "title": "东海有大松土人相传三代时物其状伟异诗不能尽因读徐仲车五花柳枝之作作此诗以激之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "诗翁爱花复爱柳，长歌高吟半酣酒。自言二物天下奇，爱之不厌形于诗。",
      "嗟予所爱翁未见，我昔东游穷海甸。波涛四绝大岛中，上有太古不死之长松。",
      "千人袢延坐其下，仰见翠叶迷苍穹。巨鳌竭力负不起，鹏栖仅借卑枝容。",
      "人言海若此其圉，鳞甲百万屯蛟龙。又云海怪久不死，守护山麓蟠其躬。",
      "天空海阔风力壮，敲戛簸荡声无穷。轩辕张乐奏未已，笋𥲤百万喧笙镛。",
      "鬼神不欲人屡见，护以万叠青山峰。爱之未免困寂寞，坐见雨露沾蒿蓬。",
      "东皋吟翁天下才，海岳秀气天所钟。岂惟文章继骚雅，胸中术业窥夔龙。",
      "如何坎轲滞茅屋，失所因与兹松同。诗翁勿爱花与柳，软弱但解争纤秾。",
      "春英零落化为土，夏叶狼藉工巢虫。娇儿姹妇最入眼，丈夫所志当英雄。",
      "何当与君涉海去，结茅松下甘长终。"
    ]
  },
  {
    "id": "2e89e420f8d940ffaf7ad8691f3120a3",
    "title": "读苏子瞻韩干马图诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我虽不见韩干马，一读公诗如见者。韩生画马常苦肥，肉中藏骨以为奇。",
      "开元有臣善司牧，四十万匹屯山谷。养之罕用食之丰，力不曾施空长肉。",
      "韩生图像无乃然，我谓韩生巧未全。君不见昔时骐骥人未得，饥守盐车惟有骨。",
      "昂藏不受尘土侵，伯乐未来空伫立。骐骥乏食肉常臞，韩生不写瘦马驹。",
      "谁能为骥传之图，不如凡马饱青刍。"
    ]
  },
  {
    "id": "2e89e420f8d940ffdfa9ae08d323356e",
    "title": "再和马图",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我年十五游关西，当时惟拣恶马骑。",
      "华州城西铁骢马，勇士十人不可羁。",
      "牵来当庭立不定，两足人立迎风嘶。",
      "我心壮此宁复畏，抚鞍蹑镫乘以驰。",
      "长衢大呼人四走，腰稳如植身如飞。",
      "桥边争道挽不止，侧身逼坠壕中泥。",
      "悬空十丈才一掷，我手失辔犹攒蹄。",
      "回头一跃已在岸，但见满道人嗟咨。",
      "关中地平草木短，尽日散漫游忘归。",
      "驱驰宁复受鞭策，进止自与人心齐。",
      "尔来十年我南走，此马嗟嗟入谁手。",
      "楚乡水国地卑污，人尽乘船马如狗。",
      "我心未老身已衰，梦寐时时犹见之。",
      "想图思画忽有感，况复慷慨吟公诗。",
      "达人遇境贵不惑，世有尤物常难得。",
      "宁能使我即无情，搔首长歌还叹息。"
    ]
  },
  {
    "id": "2e89e420f8d940ffe82b42b7119df87c",
    "title": "宿龟山寺下赠旻师",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淮流赴海何时穷，我生飘泊西复东。",
      "山中老僧旧相识，惊我非复当时容。",
      "三年历遍百忧患，迁就汲汲如飞鸿。",
      "人生易老古所叹，如我安得颜长红。",
      "尘埃漫灭旧题壁，枝叶已拱当时松。",
      "我方奔走师已老，更念别此何时逢。",
      "眼看故旧怀抱好，宴坐不觉听山钟。",
      "长淮月高人语绝，惟有塔铃鸣夜风。"
    ]
  },
  {
    "id": "2e89e420f8d940ffe5aa6739ee0d330b",
    "title": "寄子由先生",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "先生四十犹不遇，独坐南都谁与语。",
      "青衫弟子天下穷，饥走京城困羁旅。",
      "高门得饭暂见肉，敝筐无实惟巢鼠。",
      "楼头酒贵不敢沽，三百青铜输杜甫。",
      "强颜讲学昧时宜，漫自吟诗愁肺腑。",
      "平生不解谒贵人，况乃令严门者拒。",
      "此生自料应常尔，但愿流年醉中度。",
      "又思人世乐乃已，此外纷纷何足数。",
      "豫期归日在凉秋，想见西风荡烦暑。",
      "区区怀抱冀披豁，一尊愿驻东归橹。"
    ]
  },
  {
    "id": "2e89e420f8d940ffa7f4e2091e3d23b4",
    "title": "再寄",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "宛丘之别今五年，汴上留连才一日。",
      "残生飘泊客东南，忧患侵陵心若失。",
      "先生神貌独宛然，但觉岩岩瘦而实。",
      "有如霜露入秋山，扫除繁蔚峰峦出。",
      "自言近读养生书，颇学仙人饵芝术。",
      "披寻图诀得茯苓，云是松间千岁物。",
      "屑而为食可不饥，功成在久非仓卒。",
      "上侔金石免毒裂，下比草木为强崛。",
      "涓涓漱纳白玉津，鍊以真元纳之骨。",
      "神仙自是人不知，岂为难求废其术。",
      "我闻公说心独嗟，欲问太虚穷恍惚。",
      "奈何不使被金朱，乃俾枯槁思岩窟。",
      "又观世事不可常，倚伏谁能定于一。",
      "终身轩冕亦何赖，况有朝升而暮黜。",
      "何如端坐养形骸，寿考康宁无夭屈。",
      "乃知岂即非良图，却笑儿曹嗜糠籺。",
      "青衫弟子昔受经，赋分羁穷少伦匹。",
      "自知无命作公卿，颇亦有心穷老佛。",
      "但思饱暖愿即已，妄意功名心实不。",
      "终期策杖从公游，更乞灵丸救衰疾。"
    ]
  },
  {
    "id": "2e89e420f8d940ff06a2f780e98ab1ee",
    "title": "寄杨应之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "应之蹉跎三十九，犹著青衫困尘垢。",
      "高才逸气老益奇，我每事之安敢友。",
      "逢时则驾子何患，有才未用谁之丑。",
      "暴得从来失常速，徐驱未用鞭其后。",
      "扫除万事付之命，收拾至乐归之酒。",
      "闻公颇以饮自名，我亦抗衡能至斗。",
      "京师常恨酒不足，贫旅仅得糊其口。",
      "乃知一饮尚间关，功垂万古知难偶。",
      "百年痛饮乃良图，安用金朱裹枯朽。",
      "我生自断计已决，君亦我徒能尔否。",
      "扬眉鼠子事轻肥，眨眼小儿夸谨厚。",
      "须防仰吓忌鹓雏，更虑致魇逢刍狗。",
      "独醒不若餔其糟，群犬犹须避而走。",
      "遭刑每笑嵇叔夜，得计须师彭泽叟。",
      "我官古邑洛之阳，间有山川亦奇秀。",
      "行当酿秫从子游，更以新诗相献侑。"
    ]
  },
  {
    "id": "2e89e420f8d940ffddd5a305c84395d5",
    "title": "招潘郎饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老人夜短睡不足，㪍公窗外强知时。",
      "五更未明语千万，更憎林间鹎鵊儿。",
      "吹红洗白雨三日，吾园花在已离披。",
      "一年春事坐如此，白首穷谪归无期。",
      "念此径须沽酒饮，买鱼烹肉勤妻儿。",
      "更呼东邻好酒伴，为我醉倒阶前泥。"
    ]
  },
  {
    "id": "2e89e420f8d940ff95be617bc94e5c94",
    "title": "郭圃送芜菁感成长句",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "芜菁至南皆变菘，菘美在上根不食。",
      "瑶簪玉笋不可见，使我每食思故国。",
      "西邻老翁知我意，盈筐走送如雪白。",
      "蒸烹气味元不改，今晨一日如还北。",
      "孔明用蜀最艰窘，百计掇拾无遗策。",
      "当时此物助军行，渭上褒中有遗植。",
      "英雄临事究琐屑，终服奇才屈强敌。",
      "想见躬耕自灌畦，当时有意谁能测。"
    ]
  },
  {
    "id": "2e89e420f8d940ffe548701119f00985",
    "title": "读守道诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "仁宗之初公有声，一世懦者闻之惊。",
      "日行古义不顾俗，师事孙子传其经。",
      "扫堂捧杖供贱役，侍师之坐随师行。",
      "质疑问道无敢变，当世始知师与生。",
      "作为文章不徒发，讥切时事排公卿。",
      "俗儒毁誉无所出，乃取过行为讥评。",
      "过于仁义罪固小，矫弊自合违中行。",
      "人皆不及子独过，过者之罪谁为轻。",
      "开编偶诵子诗句，辞气磊落严以清。",
      "吟哦令我不能舍，想见眉宇寒峥嵘。",
      "高风一泯不可见，安得壮士能经营。",
      "惜哉朽骨不可作，徂徕废土知谁耕。"
    ]
  },
  {
    "id": "2e89e420f8d940ff0e450a915f6aa6bc",
    "title": "对雪呈仲车",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "学堂岁暮无来客，残雪漫漫风猎猎。",
      "当庭古柳三四枝，老翁携帚收残叶。",
      "二年闲散百事慵，饥寒不自勤锄锸。",
      "囊空甑倒谁复救，典衣买酒将空箧。",
      "人间万事苦难齐，以醉驱愁最奇捷。",
      "丈夫未死谁能测，幽忧何自同儿妾。",
      "饮酣耳热诗兴豪，直上虚空恣凌蹑。",
      "饥喉冻噤谁与解，正藉醺酣得嚅嗫。",
      "少年举白未尝辞，渐老深杯见还怯。",
      "何当共有种秫田，免向官垆走书帖。"
    ]
  },
  {
    "id": "2e89e420f8d940ff79d0861ead5205f5",
    "title": "昨者",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昨者飞雹几破屋，颇说四郊妨麦熟。",
      "十日霖雨一日晴，泥潦漫漫不容足。",
      "凄风寒凉肃肌骨，五月更衣初秋服。",
      "草木伤摧亦可怜，造物凭陵竟何欲。",
      "阴阳错行成疫疠，君子慎疾防寒燠。",
      "荒凉穷巷幸无他，更劝高眠饱饘粥。"
    ]
  },
  {
    "id": "2e89e420f8d940ff29878e70c898abdf",
    "title": "己未四月二十二日大雨雹",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜来飞雹惊我眠，大者磊落几如拳。",
      "起听但觉屋欲动，檐瓦破坠无复全。",
      "是日晚晴星斗出，镜静万里无云烟。",
      "乾坤变化竟谁使，造作诡怪须臾间。",
      "邻家老翁发已白，云昔见此今十年。",
      "木衰火滥气浮泄，激此阴沴成冰坚。",
      "儒生臆度知是否，天事谁得穷其源。",
      "屋头雏鸦失其母，足伤翅折亦可怜。"
    ]
  },
  {
    "id": "2e89e420f8d940ffc11bff08b7ac3106",
    "title": "游楚州天庆观观高道士琴棋",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "颓垣苍苍锁乔木，草满荒庭不容足。",
      "坏檐破壁秋雨馀，蛛网萧萧风满屋。",
      "黄衣道人出迎客，野态生疏脱拘束。",
      "围棋尽扫一堂空，烹茶旋煮新泉熟。",
      "弹琴对客客卧听，悦耳泠泠三四曲。",
      "离骚幽怨松风悲，流水潺湲履霜哭。",
      "日斜携手步空廊，鸣鸠相呼竹间宿。",
      "黄昏门闭人语绝，空殿幽幽掩微烛。",
      "我生资身最淡薄，每厌烦歊幸幽独。",
      "何当不踏朝市尘，长伴高人种松菊。"
    ]
  },
  {
    "id": "2e89e420f8d940ffbc7757b5c226b306",
    "title": "惜别赠子中昆仲二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒云崩腾不成雪，北风吹窗灯半灭。",
      "病来废饮卧无眠，一夜吟诗声不绝。",
      "南城三俊生契阔，想对寒炉掉吟舌。",
      "留行一日谁有情，慰我与君千里别。",
      "道长尘土疲马愁，岁晚风霜敝裘裂。",
      "人生何用读书史，文字未补囊中阙。",
      "驱驰所幸一饱耳，士而谋食愧前哲。",
      "何能天独啬吾曹，自应所学为之孽。",
      "虽然此事予不悔，昔学固知今日拙。",
      "欲持琬琰易羊皮，玩之已久安能辍。",
      "万端毕竟有天命，计较何须论琐屑。",
      "劳歌无和坐达明，晓鼓鼕鼕堕残月。"
    ]
  },
  {
    "id": "2e89e420f8d940ffbc7757b5a103f6f5",
    "title": "惜别赠子中昆仲二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我年十八从先生，今也相逢得三子。",
      "坐思前事且十年，嗟我不才老将俟。",
      "子中兄弟气清拔，粲若瑶环与琼珥。",
      "逸足骏马不受羁，凌跞奔驰动千里。",
      "先生声名二十载，乃得姻娅皆文士。",
      "我今贺子得所遭，非我先生谁办此。",
      "定交自恨相知晚，漫浪一官非我志。",
      "论文终日坐忘归，欲别出门还顿辔。",
      "我如辕驹幸刍豆，岂不自厌安敢避。",
      "人生谋食亦可悲，世上舍闲皆失计。",
      "西来有人话吾邑，颇说山川慰人意。",
      "寄诗莫惮凭驿传，对酒惜哉无子醉。",
      "到官便扫琴书室，有客过我行当至。",
      "疏泉养笋待子吟，更采山刍秣君骥。"
    ]
  },
  {
    "id": "2e89e420f8d940ff170a7016f7218c26",
    "title": "早作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "鸬鹚夜寒不得眠，永夜相语高树颠。",
      "鸦鸣最早尤喧阗，啼呼相应动百千。",
      "老鸡睡起足挛拳，侧头端如闻九天。",
      "引吭一唱鸣宫悬，时哉不后亦不先。",
      "朦胧初日见山川，吾庐晨起有炊烟。"
    ]
  },
  {
    "id": "2e89e420f8d940ffe203453e843fb514",
    "title": "自南京之陈宿柘城",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荒城人稀荆棘老，野兔惊跳出寒草。",
      "苍苍落日黄云西，驱马城边寻古道。",
      "入门四顾皆桑田，居民三五依道边。",
      "暮投佛寺下马立，冲眼满屋燃萁烟。",
      "老僧自言八十馀，老矣不能营所居。",
      "村僮依灶展败席，上有空梁悬木鱼。",
      "旋汲新泉濯双手，青灯照客黄昏后。",
      "群儿烂漫眠我前，新月欲倾光入牖。",
      "夜敲僧室借酒壶，不惜青钱取次沽。",
      "酒香入户推枕起，剔灯吹火燃铜盂。",
      "大杯一沃不留滴，满眼棼然睡来集。",
      "明朝上马倒残壶，不怕新霜败裘湿。"
    ]
  },
  {
    "id": "2e89e420f8d940ff0d266b487140ccd2",
    "title": "送刘季孙守隰州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "君家将军本缝掖，叱咤西摧贺兰石。",
      "一时成败何足论，要使英名垂竹帛。",
      "到君奇骨尚虎头，白须千骑守边州。",
      "插架万签供记览，探囊五字擅风流。",
      "大河之东士精勇，日饮不妨飞猎鞚。",
      "五更吹角建牙旗，万马合围行酒瓮。",
      "朝裘风劲黑貂暖，夜帷雪满青毡重。",
      "乐哉闭口莫言兵，虽有颇牧谁能用。"
    ]
  },
  {
    "id": "2e89e420f8d940ff2a0c689796f29c12",
    "title": "北原",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋风日夜吹北原，秋芜经霜不复繁。",
      "萦纡一径渐可蹑，步踏落叶披榛菅。",
      "萧萧九月草木变，独有修竹犹禁寒。",
      "青红野实不可辨，晚日照射霜榴殷。",
      "巉巉女几更清瘦，崖壁刻削无云烟。",
      "潦收石出洛水好，静夜侧耳声潺潺。",
      "原西古城有微路，禾黍离离荒野田。",
      "人家岁熟妇子乐，村巷日暖牛羊闲。",
      "登临嗟我幸无事，况有美酒供开颜。",
      "射麋猎兔可卒岁，弃掷万累休嗟叹。"
    ]
  },
  {
    "id": "2e89e420f8d940ffa3b612d728ad79b4",
    "title": "感春",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "若若堂北桃，昨日花犹小。暖风迟景一日功，万萼千葩烂相照。",
      "东风漾漾吹朝雨，朝日满檐春鸟语。樱桃得暖花意忙，接萼连枝间先吐。",
      "兰芽出地长可握，小笋如簪堪荐箸。欣欣万木谁使然，时来不肯居尘土。",
      "盛衰相感但如此，镜中安得朱颜驻。古来百计无可奈，惟有饮者谋犹庶。",
      "乃知甚急莫如酒，有衣可典犹为富。我今不乐欲何待，薄俸自给供朝暮。",
      "功名有命不可求，白发无私谁得拒。从今酩酊勿复辞，弃置人间千万虑。"
    ]
  },
  {
    "id": "2e89e420f8d940ffae88998c597f1cb9",
    "title": "寄陈器之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昨者见君才顷刻，满马尘埃面黧黑。",
      "自言别家春欲阑，归意如飞留不得。",
      "玉鞭挥折手成胝，一日到家驰四驿。",
      "今朝得书一何喜，酌酒烹鸡税征轭。",
      "自言山城无与乐，坐看飞花良可惜。",
      "手携妇子口吟诗，文字挥毫便千百。",
      "醉歌昌谷和我吟，锦囊旧句无颜色。",
      "怜君潦倒谁复省，场屋十年名烜赫。",
      "嗟我春来亦何事，饱食高眠度朝夕。",
      "帘前相对但有山，坐上清谈更无客。",
      "逼眼花光罗绮眩，照人酒色琼瑶白。",
      "风光似此宁可忍，酩酊高歌卧花侧。",
      "平生结友事遨游，未省流年守山僻。",
      "强欢独饮岂所乐，舍此无谋慰愁寂。",
      "思君一笑何可得，王事有程身有役。",
      "堂南柳条争着叶，繁李夭桃落如积。",
      "请看春物能有畿，坐见清和变炎赫。",
      "须期载酒对东风，及此残花尚堪摘。"
    ]
  },
  {
    "id": "2e89e420f8d940ff8f12b5cf87cf4066",
    "title": "读李憕碑",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "自唐中微北方沸，胡马长鸣饮清渭。",
      "李公守节陷贼庭，身死髑髅行万里。",
      "百年事往谁复省，一丘榛莽无人祭。",
      "荒碑半折就磨灭，后人空解传其字。",
      "杀身不畏真丈夫，自古时危知烈士。",
      "俗书小技何足道，嗟我但欲扬其事。",
      "寥寥获麟数千载，末学褒贬多非是。",
      "高文大笔谁复作，黜臣饿夫须有待。",
      "纷纷后世竞著述，纸墨徒为史官费。",
      "却嗟何独此事然，搔首碑前空叹慨。"
    ]
  },
  {
    "id": "2e89e420f8d940ffd20c15de95298419",
    "title": "和陈器之诗四首朝应天",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "唐衰五季更披猖，社稷反手看兴亡。",
      "山河分裂流战血，积骨被野号豺狼。",
      "中原正朔不出境，九州豪杰争侯王。",
      "生民祸难冤痛极，腥秽上达干穹苍。",
      "真人龙飞万物睹，天命自至谁能当。",
      "灵旗指挥四海一，氛祲殄灭和风翔。",
      "降王赐第奉朝谒，九服效职争梯航。",
      "百年积累到今日，运祚方与乾坤长。",
      "佛宫原庙广孝敬，严致守卫勤烝尝。",
      "阴阴秘寝锁遗像，矗矗画戟罗萧墙。",
      "衣冠具列虚仗俨，龙驾不反遗弓藏。",
      "子孙亿载千万世，永与清洛流汤汤。"
    ]
  },
  {
    "id": "2e89e420f8d940ffd20c15de71dfc4da",
    "title": "和陈器之诗四首朝应天",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "周京无人吊禾黍，七雄按剑分周土。",
      "秦人匹马出函关，六王割地愁为虏。",
      "宜阳古堞故韩都，地接强秦争战苦。",
      "谋穷运去竟亡国，从长苏秦亦何补。",
      "诸侯已尽秦巍巍，嬴氏已亡秦不知。",
      "始皇自是吕家子，宗庙荐享真何为。",
      "山河百战移陵谷，宫殿成尘埋宝玉。",
      "秋风坏冢长荆榛，落日空城散樵牧。",
      "今古悠悠共一丘，争强蜗角欲何求。",
      "谁似令威仙骨健，千年重向故乡游。"
    ]
  },
  {
    "id": "2e89e420f8d940ffd20c15de0a2f608c",
    "title": "和陈器之诗四首朝应天",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "唐日西颓半明灭，长彗扫天流战血。",
      "六龙不复入东都，连昌已有狐狸穴。",
      "宫前茫茫洛阳路，汉甲胡兵几回度。",
      "火焚马蹴百战场，尽是旧时歌舞处。",
      "游魂不归宫树老，茂陵金玉人间宝。",
      "春耕迤逦上空山，夜燐青荧照秋草。",
      "女几巉巉青插天，东流洛水自潺湲。",
      "兴亡一觉繁华梦，只有山川似旧年。"
    ]
  },
  {
    "id": "2e89e420f8d940ffd20c15dea23c433a",
    "title": "和陈器之诗四首朝应天",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "真人朝天去不还，千年鹿迹留空山。空山寂寞何所有，野殿荒凉松桧寒。",
      "桑田海水移今古，兴亡万变谁能数。五云深处驾飞龙，应笑人间换朝暮。",
      "神仙不与世人期，骑鹿安知不复归。朝岚夕霭山秀润，应有灵丹相护持。",
      "长生可求仙可致，浮世腥膻何足嗜。君不见汉时九江梅子真，一日辞家隐吴市。"
    ]
  },
  {
    "id": "2e89e420f8d940ff797a37c71703a366",
    "title": "长安仲春二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长安仲春七日风，苍茫顿撼天地同。",
      "应门缥阙岌欲动，况我穷巷连蒿蓬。",
      "暮寒卷雪连芳草，平门万屋青城缟。",
      "无言桃李终默默，得势泥涂常浩浩。",
      "夕晖入屋人气活，劳苦羲和间何阔。",
      "斗杓东指令未行，要使烛龙聊泼剌。"
    ]
  },
  {
    "id": "2e89e420f8d940ff797a37c7244239b5",
    "title": "长安仲春二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长安花繁仲春月，北风倒山雨成雪。",
      "穷巷下里裤襦尽，老翁稚儿骨欲折。",
      "吾人谙事不复惊，以手扣额愿天晴。",
      "夕阳才升已复晦，积云如山那肯退。"
    ]
  },
  {
    "id": "2e89e420f8d940ff8df6666cf07c8033",
    "title": "赠吴孟求承议二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我生仕宦求糊口，敢惮水浮兼陆走。",
      "朅来京口见花落，归去西风未吹柳。",
      "山寻北固初知路，水饮中泠未盈缶。",
      "徒劳结束解书剑，未觉尘埃生户牖。",
      "瓜洲澄江晓如镜，照水自觉秋容瘦。",
      "因公忽致旧酒壶，恍如梦觉南柯守。"
    ]
  },
  {
    "id": "2e89e420f8d940ff8df6666cd0eb338f",
    "title": "赠吴孟求承议二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我非初平叱羊口，江中浪作群羊走。",
      "金山五日厌僧粥，挥榜瓜洲缆古柳。",
      "晨兴但怪妻孥喜，故人致馈罗盘缶。",
      "起倾残榼得馀沥，洗盏再酌开蓬牖。",
      "风云惨淡秋已严，桑榆摇落山初瘦。",
      "军厨醇味尚烦公，应记疏慵穷太守。"
    ]
  },
  {
    "id": "2e89e420f8d940ff061e754ee29b8e3e",
    "title": "秋蔬",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荒园秋露瘦韭叶，色茂春菘甘胜蕨。",
      "人言佛见为下箸，芼炙烹羹更滋滑。",
      "其馀琐屑皆可口，芜菁脆肥薹菹辣。",
      "藏鞭雏笋纤玉露，映叶乳茄浓黛抹。",
      "已残枸杞只留蘖，晚种莴苣初生甲。",
      "南来食鱼忘肉味，久思吾土牛羊茁。",
      "软炊一饱老有味，痛饮百壶今不说。",
      "蒲团斋罢欠伸时，自觉少年心解脱。"
    ]
  },
  {
    "id": "2e89e420f8d940ffca1f989a5a7be584",
    "title": "瓜洲谢李德载寄蜂儿木瓜笔",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "瓜洲萧索秋江渚，西风江岸残红舞。",
      "津亭永夜守青灯，客睡朦胧听江雨。",
      "青樽晓酌遣怀抱，但恨郁郁将谁语。",
      "敲门忽得故人书，洗手开缄见眉宇。",
      "蜂儿肥腻愈风痹，木瓜甘酸轻病股。",
      "铦锋皓管见还愧，老去笔砚生尘土。",
      "北归飘泊亦何事，篙工已束横江橹。",
      "天寒应客太昊墟，当遣何人具鸡黍。"
    ]
  },
  {
    "id": "2e89e420f8d940ff53ab20675178cf0a",
    "title": "赠晁二",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔者与兄城南邻，未省一日不相亲。",
      "谁令僦舍得契阔，此事我每怀古人。",
      "逾旬寒热不可说，遍体戢戢生赤鳞。",
      "是身非有病亦幻，调御未伏犹酸辛。",
      "布衾蒙头但欲睡，瞥见檐雪如飞尘。",
      "岂无杯杓与酬酢，口舌未肯亲芳醇。",
      "平生相逢百不问，斗酒倒尽才逡巡。",
      "崎岖行世得皆妄，嵬峨就醉事最真。",
      "残年峥嵘欲无日，晴云浩荡已有春。",
      "柳黄梅破最佳绝，京兆羔酒仍殷勤。"
    ]
  },
  {
    "id": "2e89e420f8d940ff148d0cc0acb17b3d",
    "title": "和定州端明雪浪斋",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "中山士马如云屯，号令惟觉将军尊。",
      "熊旗犀甲罗左右，金钲鸣鼓喧朝昏。",
      "少年畎亩老为将，谁能复记躬耕村。",
      "东坡先生事业异，道岐不得安修门。",
      "眼前富贵念不起，惟有山林劳梦魂。",
      "榛中奇石安至此，坐蒙湔洗见本根。",
      "奔流骤浪势万里，至画乃扫笔墨痕。",
      "黄牛三峡固细事，赤壁长江何足论。",
      "能令万古蛟蜃怪，么么入此玻璃盆。",
      "扁舟独往则不可，平生致君言具存。"
    ]
  },
  {
    "id": "2e89e420f8d940ff616d3c3d8b63ab7b",
    "title": "某寒热伏枕已数日忽闻车骑明当接顿睡中得韵语数句上呈四丈龙图兼记至日之饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山羊卷酥如切玉，剪毛胡羊花作肉。",
      "烛前醉客淋漓时，山泉更煮如珠粟。",
      "深泥三尺归不记，日到床前初睡足。",
      "尔来七日战寒热，朝饭斋糜不盈掬。",
      "客来但办君且去，卧听涓涓雪消屋。",
      "因山事严京兆出，十驿人人如在目。",
      "驼裘便面行野时，晴郊已动陈根绿。"
    ]
  },
  {
    "id": "2e89e420f8d940ffa9475435207638b0",
    "title": "赠晁十七",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "应之风骨世绝伦，濯濯芳柳当青春。",
      "琼瑶冰雪照一坐，我恐子是神仙人。",
      "十年声名望不见，一日邂逅情相亲。",
      "安仁白璧绝瑕玷，宗之玉树无埃尘。",
      "襟清胸明遇事敏，西河旧政传诸民。",
      "县门高开吏束手，讼至立决如有神。",
      "别君还家恍如失，咫尺莫见徒为邻。",
      "会期残春再携手，满引大釂无辞频。"
    ]
  },
  {
    "id": "2e89e420f8d940ff5b515f05bec2625e",
    "title": "听客话澶渊事",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "忆昔胡来动河朔，渡河饮马吹胡角。",
      "澶渊城下冰载车，边风萧萧千里馀。",
      "城上黄旗坐真主，夜遣六丁张猛弩。",
      "雷惊电发一矢飞，横射胡酋贯车柱。",
      "犬羊无踪大漠空，归来封禅告成功。",
      "自是乾坤扶圣主，可能功业尽莱公。"
    ]
  },
  {
    "id": "2e89e420f8d940ff21cbe9476319e2a3",
    "title": "和晁应之悯农",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南风吹麦麦穗好，饥儿道上扶其老。",
      "皇天雨露自有时，尔恨秋成常不早。",
      "南山壮儿市兵弩，百金装剑黄金缕。",
      "夜为盗贼朝受刑，甘心不悔知何数。",
      "为盗操戈足衣食，力田竟岁犹无穫。",
      "饥寒刑戮死则同，攘夺犹能缓朝夕。",
      "老农悲嗟泪沾臆，几见良田有荆棘。",
      "壮夫为盗羸老耕，市人珠玉田家得。",
      "吏兵操戈恐不锐，由来杀人伤正气。",
      "人间万事莽悠悠，我歌此诗闻者愁。"
    ]
  },
  {
    "id": "2e89e420f8d940ffe3ec91baf15dbe4e",
    "title": "止酒赠郡守杨瑰宝",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "止酒正似塞决河，厚积薪刍傅砂砾。",
      "坚牢不使见蚁漏，一线才通便奔激。",
      "莫轻弱箭不穿缟，转眼已惊牛弩射。",
      "我今止酒用此法，目前逾月无涓滴。",
      "情钟我辈独痛制，慧通则流那可测。",
      "惩羹端是合吹齑，用玉无疑初谏漆。",
      "脾乾胃燥生未省，黄姥无聊怨岑寂。",
      "不忧群饮恼姬翁，但畏独醒嘲楚客。",
      "茫然自恻还自笑，一身心口相仇敌。",
      "何妨二竖即奔忙，不废三婴更滋泽。",
      "平生杯杓不挂眼，一饮便须论斗石。",
      "低心伏老慎勿痴，此身何啻千金值。"
    ]
  },
  {
    "id": "2e89e420f8d940ffd6b0119e5adbc9d1",
    "title": "送毕公叔奉诏赴陕西",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "毕子谈锋不可摧，捷若急电飞霆雷。",
      "老儒宿学不敢较，左右戈戟纵横排。",
      "文如翻河注浩渺，学有要会穷根荄。",
      "眼看青云不著脚，决去得邑穷山隈。",
      "汉家封疆际四海，琛赆万里连翩来。",
      "西河故地独何事，礼乐旧俗遭狼豺。",
      "包藏隐忍非一日，兽子未可仁心怀。",
      "英雄天子命世主，抚剑震怒风雷回。",
      "马如屯云士如虎，万车载甲如崔嵬。",
      "岂惟俘斩复境土，誓剖巢穴穷卵胎。",
      "除书命子参漕府，国有大事须群才。",
      "男儿功业在勤苦，莫惜沙塞冲尘埃。",
      "御戎旧策子所习，胸臆请为将军开。",
      "封侯报国在今日，赠行满举黄金杯。"
    ]
  },
  {
    "id": "2e89e420f8d940ff0d2e6e5ecaac2fd9",
    "title": "九月十二日入南山憩一民舍冒雨炙衣久之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "石棱如刀不容步，上挽垂藤下无路。",
      "风寒雨滑徒旅愁，舍马杖藜泥没屦。",
      "跻攀颠坠不容发，目眩心寒惊反顾。",
      "亦知垂堂有遗戒，身仰微官欲谁愬。",
      "萧萧茅屋映绝壁，门外汩汩清泉注。",
      "解衣就火不能暖，旋拾山薪伐溪树。",
      "山翁生未食醯醢，脱粟寒蔬度朝暮。",
      "人间平地固不少，何用崎岖守磨兔。",
      "秋声四起山霭夕，坏屋疏篱睡无处。",
      "披裘结束相劝归，过尽重云下山去。"
    ]
  },
  {
    "id": "2e89e420f8d940ff4806942f2df58b20",
    "title": "八盗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "挟弓持矛八人者，暮出永宁循白马。",
      "袁村饮酒呼主翁，主翁仓皇问以弓。",
      "朝饭南山民献彘，主人赠刀其姓李。",
      "道逢两夫捕鹰隼，胁之以威使从己。",
      "晚投民居迫之馈，坐有三夫愿从事。",
      "其徒新故十有三，驱使两夫前探伺。",
      "谍知小水无徼巡，弯弓长呼苍市门。",
      "传声市人恣诱胁，扰扰坐致几千人。",
      "一盗登床坐而视，四盗执兵环以卫。",
      "八夫露刃入民居，敛聚金珠致之帅。",
      "搜罗抉剔凡八户，淫污妇女累其主。",
      "烹羊致酒来纷纷，钱币满前随赐与。",
      "一盗扬声集市人，我怜市人常苦贫。",
      "居民积财尚馀羡，恣尔攫取舍无嗔。",
      "市人听令喜且舞，肩负囊担谁复数。",
      "须臾散去闾里空，犬逝鸡逃无敢语。",
      "八盗连谋诏其五，为我鸣金南取路。",
      "人闻金声谓盗南，八盗西驰下山去。",
      "长吏飞书呵有司，坐欲捕获如吾期。",
      "洛阳大榜如匹帛，一百万钱赏能获。",
      "一朝两卒扣吾门，自言有密人不闻。",
      "我知小鼠群偷地，二盗今居洛之涘。",
      "立呼吏兵给戈弩，期以朝擒夜驰去。",
      "可怜鼠子不知逃，犹复持矛起相拒。",
      "一士挥刀身首离，复取傍盗如携儿。",
      "八夫获二亡其六，尽取党人付诸狱。"
    ]
  },
  {
    "id": "2e89e420f8d940ffec0c2934959dc1e2",
    "title": "淮阴阻雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "樯竿日日春风转，渺渺孤舟数家县。",
      "朝来雨暗隔淮村，白浪卷沙吹断岸。",
      "渡头杨柳湿青青，桥下涓涓野水生。",
      "满尺白鱼初受钓，断行归雁故能鸣。",
      "平生行止任迟速，篷底欠伸朝睡足。",
      "从来江海有前约，老去尘埃无可欲。",
      "晓天暖日生波光，桃杏家家半出墙。",
      "春日春波好相待，短帆轻橹可须忙。"
    ]
  },
  {
    "id": "2e89e420f8d940ffd0645273befc2716",
    "title": "萧朝散惠石本韩干马图马亡后足",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世人怪韩生，画马身苦肥。干宁忍不画骥骨，当时厩马君未知。",
      "开元太平国无事，战马卷甲饱不骑。玉关橐驼通万里，长安第宅连诸姨。",
      "笙歌锦绣遍一国，六龙长闲空食粟。霜甜秋草沙苑游，日暖春波渭川浴。",
      "脽圆腰稳目生光，细尾丰膺毛帖肉。珠鞍玉镫骄不行，岂有尘埃侵四足。",
      "韩生丹青写天厩，磊落万龙无一瘦。岂知车下骨如墙，饥食草根刺伤口。",
      "君家古图才半身，千里腾骧已有神。回身侧顾不无意，剪騣络头嗟失真。",
      "君不见太宗战马拳腹毛，身骑此马缚群豪。龙虎精神金鼓气，岂有闲地供脂膏。",
      "至今画图快胸臆，想见虬须亲破贼。那知但爱厩中肥，渔阳筋脚蹄如石。",
      "神驹入水随烟云，蜀山石路无行人。六骥悲鸣足流血，骑骡遗事一酸辛。"
    ]
  },
  {
    "id": "2e89e420f8d940ffd46dd39e8104331f",
    "title": "次韵君复七兄见赠",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老知山林等朝市，扁舟谁能问行止。",
      "长淮十日浪吹沙，春风正搅骊龙睡。",
      "幽人软语破永日，冲泥携手林间寺。",
      "坐中知兄病当已，眉宇氤氲有佳气。",
      "华池神酒不用醒，人生和畅自忘形。",
      "扶持阴德鬼神在，洗除世缘烦恼轻。",
      "东来自惭双鬓改，相逢独觉两眼明。",
      "论诗尚爱淡生活，学道久叹闲名声。",
      "嗟我尘埃费昏旦，补刖自怜闻道晚。",
      "还丹欲问仆仆仙，一庵更伴腾腾眠。",
      "春阴夜薄月朦胧，剧谈烛尽樽亦空。",
      "他日重逢庞处士，可能犹与世人同。"
    ]
  },
  {
    "id": "2e89e420f8d940ff6c7d8ae554bcb94a",
    "title": "离泗州有作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "舸𦩆大艑来何州，翩翩五两在船头。",
      "淮边落帆汴口宿，桥下连樯南与北。",
      "南来北去何时停，春水春风相送迎。",
      "沙岸飞鸥旧相见，短亭杨柳不无情。",
      "清歌一曲主人酒，主人寿客客举手。",
      "明日酒醒船鼓鸣，沙边破堠不知名。",
      "行人十里一回首，云边犹有塔亭亭。"
    ]
  },
  {
    "id": "2e89e420f8d940ff86fe7122873c7d42",
    "title": "汴上观迎送有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "居人怜客千里来，扫堂为客致酒杯。",
      "夜阑再拜客辞去，尊前美人不成舞。",
      "阳关八叠倒玉船，销魂此地自年年。",
      "船头旗竿船尾柂，南游江海北长安。",
      "长亭出城十馀里，柳边人家饭游子。",
      "少年此地几经过，白头相逢可奈何。"
    ]
  },
  {
    "id": "2e89e420f8d940ff265ead8901f1070c",
    "title": "奉先寺",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荒凉城南奉先寺，后宫美人棺葬此。",
      "角楼相望高起坟，草间柏下多石人。",
      "秩卑焚骨不作冢，青石浮屠当丘垄。",
      "家家坟上作享亭，朱门相向无人声。",
      "树头土枭作人语，月黑风悲鬼摇树。",
      "宫中养女作子孙，年年犊车来作主。",
      "废后陵园官道侧，家破无人扫陵域。",
      "官家岁给半千钱，街头买饼作寒食。"
    ]
  },
  {
    "id": "2e89e420f8d940ffafc43f72741934d7",
    "title": "送程德孺赴江西",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "程侯治楚我独知，去时民作婴儿啼。",
      "归来明光见天子，还把一节来江西。",
      "年来屡下宽大诏，赤子未免寒与饥。",
      "恩如忧病政如药，知病无药何由治。",
      "朝廷法度寄吏手，付授得所乃合宜。",
      "事如黑白初易睹，敢以容悦相蒙欺。",
      "此行委寄意不浅，列城数十受指挥。",
      "任官轻外最弊法，省阁无补真何为。",
      "遥知敏手多暇日，不废樽俎环蛾眉。",
      "从君多乞歙州纸，岁晏天禄供吟诗。"
    ]
  },
  {
    "id": "2e89e420f8d940ffffe3d6d016a82019",
    "title": "送杜君章守齐州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生杜公贤弟兄，北州人物家法称。",
      "儿童服膺今见面，温润圭璧清霜冰。",
      "胸中诗书不见试，鬓发欲白论邦刑。",
      "用违所长众不可，公犹谈笑气甚平。",
      "人才之难万冀一，一士其重九鼎轻。",
      "典签不废吟拥鼻，所叹虚席何人登。",
      "临蕃千骑亦不恶，聊以馀力苏疲氓。",
      "霜清水落鱼泼剌，万瓮沸响新醪倾。",
      "东秦山河太守贵，长安歌舞新曲成。",
      "正须昼夜快作乐，舍人促公归治行。"
    ]
  },
  {
    "id": "2e89e420f8d940ffaa91a0c0556da30f",
    "title": "送刘季孙赴浙东",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "将军好书如郤縠，文史随船三万轴。",
      "吟诗坐啸士贾勇，不学虎头飞食肉。",
      "念昔先君得佳句，归见儿童诧珠玉。",
      "乖离存没偶不死，十年遇公拜还哭。",
      "堂堂山西忠勇后，凛凛典刑在眉目。",
      "总戎南下聊复尔，健虏黠羌要颇牧。",
      "戈船水犀士扼虎，三江太湖浪翻屋。",
      "丈夫为将亦不恶，寂寞扬雄老天禄。"
    ]
  },
  {
    "id": "2e89e420f8d940ff49ac7056f4e66d7c",
    "title": "寒夜拥炉有怀淮上",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长安暮冬雪如山，坚冰错落于其间。",
      "八荒一云同惨淡，北海怒回江海翻。",
      "老人此时不复出，闭户燃薪守蓬荜。",
      "忽忆去年淮上舟，有客致酒颇豪逸。",
      "三更堂下霜折木，坐上美人鸣宝瑟。",
      "人生有情亦可怜，明眸皓齿如眼前。",
      "主人金章作尘土，烟飞星散江南天。",
      "知非蘧公时一叹，读书梅叟并萧然。",
      "百年万事费排遣，软语须问东家禅。"
    ]
  },
  {
    "id": "2e89e420f8d940ff70bc500e2c1c49c8",
    "title": "同鲁直无咎游启圣",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西方金仙千岁身，天上伐木役天人。",
      "阎浮檀光照世界，作此无量胜妙因。",
      "九龙宝地赤精宅，涌出宫殿压风轮。",
      "化人南来为守护，震动六种走鬼神。",
      "锦幪老人常住世，燕坐说法无冬春。",
      "故人萧公作尘土，白莲花叶光如新。",
      "妙道无边世眼窄，真心遍通人智贫。",
      "可怜端居弊宇宙，几见疑惑谈伪真。",
      "檐牙森森铁凤啄，殿颜眈眈金兽蹲。",
      "官冷何妨近香火，时容绝胜洗埃尘。"
    ]
  },
  {
    "id": "2e89e420f8d940ff0b9d3b9f1422b549",
    "title": "送邵郎中守同州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "君不见汉家左辅百万户，里胥夜惊厌桴鼓。尔来荆棘露沾衣，只有山河阅今古。",
      "邵侯风流华省郎，三十凭熊两开府。不须闭阁决田讼，多屑石饼羞鱼俎。",
      "东南文章旧人物，莫愧莼羹便酪乳。仍烦细阅白沙龙，骕骦一骨今何所。"
    ]
  },
  {
    "id": "2e89e420f8d940ff06c1eee8f463fc98",
    "title": "王都尉惠诗求和逾年不报王屡来索而王许酒未送因次其韵以督之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "酸寒杜陵老，痛饮遗身世。云安小县曲米春，遥知美味无多子。",
      "犹令此老气如虎，傲兀几以醉为异。争知侯家美酒如江湖，金铛犀杓与之俱。",
      "玉壶晓倾春水决，银槽夜滴秋雨疏。主人文章足宾客，许致曲生来坐侧。",
      "三杯脱帽我家风，渴如旱田占雨虹。冷官如瓶君未见，腹惟贮水冰生面。",
      "鸣鞭走送烦驺辔，坐对朝寒北风起。未欲烦公大作宴，老夫自斟看深浅。"
    ]
  },
  {
    "id": "2e89e420f8d940ff0c2a29b4e2e02fd2",
    "title": "架蒲萄",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蒲萄盘屈如修蛇，春来蛰起纾横斜。",
      "延之升架鳞甲动，旧蘖粲粲生光华。",
      "盘堆马乳未敢望，殷勤灌溉意非他。",
      "要听暑雨鸣大叶，窗间致榻围青纱。",
      "年来幽淡亦有趣，自值花草占萌芽。",
      "奔波玄德老不遂，正尔种菜岂不佳。",
      "犹嫌尚遣儿辈觉，方食失匕徒惊嗟。"
    ]
  },
  {
    "id": "2e89e420f8d940ff46e57e1475031366",
    "title": "叙十五日事",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "五更闻钟自惊起，坐守残灯具冠履。",
      "昏昏睡眼正团花，独爱当庭月如水。",
      "强驱睡味谁不仁，漠漠黑甜留两眦。",
      "忽惊左掖涨风埃，已起上阁锵环佩。",
      "平明原庙焕金碧，饥投散幕走寒饵。",
      "纷纷仆仆酸两胫，肉食当然贱何事。",
      "走马回家百不问，扫榻伸腰真有味。",
      "起来炊熟日亭午，槐叶新成庭覆翠。",
      "翻书弄翰老自笑，饱食安眠计难遂。",
      "古来高士不入城，肯听鸡鸣踏朝市。"
    ]
  },
  {
    "id": "2e89e420f8d940ff87bc50a7e3b01d3c",
    "title": "淮阴太宁山主崇岳逮与予诸父游今年七十馀耳目聪明筋力强壮奉戒精苦禅诵不辍闻予自黄归欣然空所居而相延日与之语或寂然相对终日使人之意消也因赋此诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我来之初季春月，门外李花如积雪。",
      "杜门燕坐度长夏，庭树秋风忽骚屑。",
      "西驰大火不复燎，急雨凄风争应节。",
      "紫貂暴日知有待，画扇依墙将怨别。",
      "蒸云积潦渐收拾，恶木烦芜稍摧折。",
      "不知此事谁主张，跃马奔车忽回辙。",
      "嗟予行世蹈坎埳，仅免豺狼膏齿舌。",
      "三年闭户饿江岛，脱粟无馀衣百结。",
      "近者皇天忽悔祸，雨施云行咸澡雪。",
      "复官还职遍海内，争脱囚冠鸣佩玦。",
      "老夫龙钟众人后，一舸循江信沿涉。",
      "风波历尽见故乡，亲友相逢惊白发。",
      "道人已老见我喜，静扫高堂容憩歇。",
      "佛龛日近得香火，僧饭时容供粗粝。",
      "读书小技漫勤苦，安禅大观无分别。",
      "久便闲放轻禄利，已脱忧危傲缧绁。",
      "天时进退古不忒，人事兴衰今屡阅。",
      "酒浓村店足斟酌，鱼美长淮恣哺啜。",
      "从今万事付天工，致安民庶看夔契。"
    ]
  },
  {
    "id": "2e89e420f8d940ff542c2dd6aa5d6c96",
    "title": "闻子瞻岭外归赠邠老",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今晨风日何佳哉，南极老人度岭来。",
      "此翁身如白玉树，已过千百大火聚。",
      "望天留之付真主，世间毒烈计已误。",
      "柯山潘子应鼓舞，与子异时从杖屦。"
    ]
  },
  {
    "id": "2e89e420f8d940ff78b5d2bc935122c4",
    "title": "次韵苏公武昌西山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "灵均不醉楚人醅，秋兰蘼芜堂下栽。",
      "九江仙人弃家去，吴市不知身姓梅。",
      "东坡先生送二子，一丘便欲藏崔嵬。",
      "脱遗簪笏玩杖屦，招揖鱼鸟营池台。",
      "西山寂寥旧风月，百年石樽埋古埃。",
      "洗樽致酒招浪士，荒坟空馀黄土堆。",
      "但传言语古味在，一勺玄酒藏山罍。",
      "邓公叹息为摩抚，重刻文字苍崖隈。",
      "五年见尽江上客，两屐踏遍空山苔。",
      "谢公富贵知不免，醉眼来为苍生开。",
      "长虹一吐谁得掩，六翮故在何人摧。",
      "横翔相与顾鸿雁，宝剑再合张与雷。",
      "山猿涧鸟汝勿怨，天遣两公聊一来。",
      "岂如屈贾终不遇，诗赋长遣后人哀。"
    ]
  },
  {
    "id": "2e89e420f8d940ffc9e775e8924b597d",
    "title": "宿谯东逆旅夜闻歌白公琵琶行",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "元和才子悲流落，一听琵琶谓天乐。",
      "青衫裛泪作长歌，谁取篇章和宫角。",
      "谯东夜久行人稀，卧闻此歌歌者谁。",
      "歌侣旧时人不见，举头欲听泪双垂。",
      "画堂青琐春无事，几听此歌还几醉。",
      "东风桃李作黄埃，宝箧尘昏谱闲字。",
      "一声一听一情伤，未老应知几断肠。",
      "展转曲终灯烬落，荒城寒月夜飞霜。"
    ]
  },
  {
    "id": "2e89e420f8d940ffe856b48ffba468e7",
    "title": "赵德麟有诗言过万寿县得玉芝乃以供一醉之味按道书凡芝皆神仙上药无乃轻用之乎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "王孙憔悴食无肉，天遣枯肠出双玉。",
      "荒园夜饮供一醉，仙物无乃遭轻辱。",
      "王孙高名满天下，剸脍龙蛟刀几熟。",
      "眼高不为小物变，采掇仅同葵薤属。",
      "怜君十年清颍客，年少未甘窥药录。",
      "再逢灵药慎勿轻，不死问君安可独。"
    ]
  },
  {
    "id": "2e89e420f8d940ffb61c2ad928b4e758",
    "title": "东园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "堂中宴坐不妄出，堂外青春去如失。",
      "小园十步绿如云，一时桃李事已毕。",
      "犹有荼蘼数朵在，未觉尘沙污玉质。",
      "金沙格俗终可怜，腻白娇红如欲滴。",
      "老夫睡起听山禽，竹间林外纷嘲啧。",
      "笋生渐惬子猷愿，梅熟未邀朱老吃。",
      "翻书只作随睡具，倾壶屡进忘忧物。",
      "今春风雨稍依节，上田麦穗过数尺。",
      "但知洗眼看世涂，莫厌终身守蓬荜。"
    ]
  },
  {
    "id": "2e89e420f8d940ff493d590832846fce",
    "title": "送翟公巽赴中书舍人",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "韩筋柳骨世不闻，翟公笔力回千钧。",
      "十年声名满四海，淮阳邂逅双朱轮。",
      "老翁空疏亦何有，察公于我意甚真。",
      "高谈亹亹云汉上，一扫阘茸如灰尘。",
      "夜光明月不计数，坐使衰弊生精神。",
      "恨无金玉相报答，还家三叹嗟我贫。",
      "青灯论文夜未分，晓闻门外送使君。",
      "问君舍此去安往，紫皇诏归侍玉宸。",
      "锋铓发硎断犀象，好为明主裁丝纶。",
      "论思献纳乃其职，况公之意常在民。",
      "追还三代旧风采，主以事实致此文。",
      "圣君贤相有美意，笔端与物为阳春。"
    ]
  },
  {
    "id": "2e89e420f8d940ffef5ac3dbc944d361",
    "title": "波棱乃自波陵国来盖西域蔬也甚能解面毒予颇嗜之因考本草为作此篇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谁从西域移佳蔬，遍植中原葵苋俱。",
      "清霜严雪冻不死，寒气愈盛方芳敷。",
      "贯金锐箭脱秋竹，剪罗巧带飘华裾。",
      "中含金气抱劲利，穿涤炎热清烦纡。",
      "老人食贫贪易得，大釜日煮和甘腴。",
      "饭炊香白煮饼滑，一饱尽钵无赢馀。",
      "空厨萧条烟火冷，可但食客歌无鱼。",
      "男儿五鼎食固美，当念就镬还愁吁。"
    ]
  },
  {
    "id": "2e89e420f8d940ff0d9a8d0ffc313dd6",
    "title": "北邻卖饼儿每五鼓未旦即绕街呼卖虽大寒烈风不废而时略不少差也因为作诗且有所警示秬秸",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "城头月落霜如雪，楼头五更声欲绝。",
      "捧盘出户歌一声，市楼东西人未行。",
      "北风吹衣射我饼，不忧衣单忧饼冷。",
      "业无高卑志当坚，男儿有求安得闲。"
    ]
  },
  {
    "id": "2e89e420f8d940fff54039b8a2487c1d",
    "title": "寄余五十五",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "忆昨戊午寄东都，人事纷纷相见疏。",
      "补官洛阳我西走，君理舟楫归江湖。",
      "往来相失顷刻尔，坐使一别三年馀。",
      "他乡满眼非故旧，南北耿耿无音书。",
      "福昌古邦废已久，莽莽榛棘藏麇鼯。",
      "空宫萧条唐旧路，古堞断续韩遗墟。",
      "商顽馀民俗未泯，习尚凶犷羞为儒。",
      "高堂尘埃坐无客，虽复强接非欢愉。",
      "嗟君尚复记忆我，两得书札何勤劬。",
      "最后新诗意不浅，知君过我山阳居。",
      "人间翩翩轻薄子，交友暂尔久则渝。",
      "欢欣忧患心不易，我视一世无君如。",
      "念昔登科各年少，君中第一名传呼。",
      "春风朝游踏广陌，夜雨纵饮倾金壶。",
      "当时意气今在否，十年我困官庭趋。",
      "君宜腾达上寥廓，何乃失足遭崎岖。",
      "人生难必但如此，付委造物随所驱。",
      "得之几何失未损，七尺可贵惟吾躯。",
      "洛川春风来已久，桃李次第争芬敷。",
      "登临想君不可见，梦逐流水游东吴。",
      "东吴旧游我所乐，饮有美酒烹有鱼。",
      "何当相逢两披豁，摆落万累无嗟吁。"
    ]
  },
  {
    "id": "2e89e420f8d940ff3b5b9dd9bb9fb746",
    "title": "涟水",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "孤舟逆水上，野静闻水声。",
      "鸥飞不远水，寒浪溅霜翎。",
      "夜气岸兼木，夕光潭照星。",
      "长吟弄双桨，知有睡龙惊。"
    ]
  },
  {
    "id": "2e89e420f8d940ff7204d4073424f3ff",
    "title": "上方僧",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "不下上方地，夜禅心虑冥。",
      "三更风雪暗，一点佛龛灯。",
      "持钵咒潭水，鬼神拳跪听。"
    ]
  },
  {
    "id": "2e89e420f8d940ff52f17aeb260d3fd4",
    "title": "蔡河涨二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长河秋雨涨，极目漫难分。",
      "潢潦虽无自，龟鱼恐有神。",
      "天宽垂鉴影，风细起龙鳞。",
      "老去扁舟兴，临流欲问津。"
    ]
  },
  {
    "id": "2e89e420f8d940ff52f17aebfba46b09",
    "title": "蔡河涨二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浑浑虽未已，浩浩竟东归。",
      "阔处长天近，澄边一鸟飞。",
      "西风疏苇乱，斜日远村微。",
      "淹泊从吾道，扁舟伴钓矶。"
    ]
  },
  {
    "id": "2e89e420f8d940ff73993e0869ec7fd0",
    "title": "冬日杂兴六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "小园晴自扫，曝日坐前轩。",
      "野鼠穿山叶，寒乌啄草根。",
      "短篱藩隙地，别径入孤村。",
      "幽趣供岑寂，淹留不复论。"
    ]
  },
  {
    "id": "2e89e420f8d940ff73993e08babbbc89",
    "title": "冬日杂兴六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "水落桥痕在，沙乾岸草枯。",
      "霜馀槐老壮，风际竹清疏。",
      "啄木高逾响，鹡鸰飞且呼。",
      "二年亲友绝，惟有对禽鱼。"
    ]
  },
  {
    "id": "2e89e420f8d940ff73993e08e8c5b398",
    "title": "冬日杂兴六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "池馆留馀雪，西山照夕曛。",
      "腊催梅蕊迸，春向鸟声新。",
      "愁思供多病，风光欲近人。",
      "年年桃李树，相对只伤神。"
    ]
  },
  {
    "id": "2e89e420f8d940ff73993e08f33000f6",
    "title": "冬日杂兴六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "空山身欲老，徂岁腊还来。",
      "愁怯年年柳，伤心处处梅。",
      "绿蔬挑甲短，红蜡点花开。",
      "冰雪知何有，东风日夜回。"
    ]
  },
  {
    "id": "2e89e420f8d940ff73993e08fe82d0a3",
    "title": "冬日杂兴六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南壁苍崖壮，穷冬井落闲。",
      "风声先老树，日色避诸山。",
      "落雁饥相向，啼乌夕自还。",
      "微微寒月影，蓬户已深关。"
    ]
  },
  {
    "id": "2e89e420f8d940ff73993e087de54922",
    "title": "冬日杂兴六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "击柝山城闭，疏灯野店扃。",
      "疾风鸣夜谷，晴水动浮星。",
      "霜翼归何晚，邻机织未停。",
      "短歌时自和，愁绝更谁听。"
    ]
  },
  {
    "id": "2e89e420f8d940ffdd6b0ab2fffa9ec2",
    "title": "任左藏挽词",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "人也隐君子，一官聊自闲。",
      "谁能学管库，竟尔死茅菅。",
      "良璞不易剖，大弨终不弯。",
      "惟应太史录，他日出名山。"
    ]
  },
  {
    "id": "2e89e420f8d940ff2659f020465b865e",
    "title": "寿阳楼下泊舟有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寿阳楼下清淮水，帆去帆来何日休。",
      "浮世十年多少事，风烟依旧别离愁。",
      "楼头夜静行人绝，楼下影斜淮月秋。",
      "不道孤吟不能寐，一声羌笛怨谁舟。"
    ]
  },
  {
    "id": "2e89e420f8d940ff44f5007af0a88d94",
    "title": "寄荣子雍三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风三月洛阳城，倾盖相逢气倍增。",
      "看尽园花方信马，饮斜楼月更挑灯。",
      "年光飘忽双驰毂，心事萧条一老僧。",
      "酒病年来慵把笔，新文寄我苦凭陵。"
    ]
  },
  {
    "id": "2e89e420f8d940ff44f5007a156d6c61",
    "title": "寄荣子雍三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "苍苍老柏古南禅，袅袅修篁泮水湾。",
      "此地笑谈惟我共，百年交友得君难。",
      "已甘心向诗书老，会与身图云水闲。",
      "年少功名须力致，看君朝佩日珊珊。"
    ]
  },
  {
    "id": "2e89e420f8d940ff44f5007af967b17c",
    "title": "寄荣子雍三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "家家新酒滴新醅，残岁峥嵘春欲回。",
      "霜野寂无新到雁，雪林寒有欲开梅。",
      "关河路永双横辙，天地身闲一举杯。",
      "酬答风光千点泪，怯将愁眼更登台。"
    ]
  },
  {
    "id": "2e89e420f8d940ff742eeb238d199bfb",
    "title": "访",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "万尾鳞鳞汴岸舟，汴流日夜去悠悠。",
      "舟行水去常如旧，世事纷纷何日休。",
      "落日昏昏沙际晚，白云片片碧天秋。",
      "□□□□□□□，□□□□□□□。"
    ]
  },
  {
    "id": "2e89e420f8d940ff9829a60474e09eea",
    "title": "望龟山二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淮上风高寒日西，龟山岭下白云归。",
      "游人苦憾日已晚，青山自与云为期。",
      "轻舟渔子犯烟去，照水白鸥窥影飞。",
      "人间不作逍遥客，老去尘埃空满衣。"
    ]
  },
  {
    "id": "2e89e420f8d940ff9829a604e60b709d",
    "title": "望龟山二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "日落龟山山更清，原头啼鸟已春声。",
      "可怜山近不能到，尽日与山相对行。",
      "云里人家自来往，天边楼阁远分明。",
      "白鸥不解游客意，惊起碧烟深处横。"
    ]
  },
  {
    "id": "2e89e420f8d940ffec631890e49d2456",
    "title": "卧病月馀呈子由二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蔀室悠悠昏复朝，强披庄子说逍遥。",
      "四禅未到风犹梗，九转无功火不烧。",
      "学道若为调鹿马，是身不实似芭蕉。",
      "丹砂赤箭功何有，想听清言意自消。"
    ]
  },
  {
    "id": "2e89e420f8d940ffec63189022c40b22",
    "title": "卧病月馀呈子由二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风叶鸣窗已复朝，唤回归梦故山遥。",
      "酒壶暗淡浮尘集，药鼎青荧败叶烧。",
      "闭户独依寒蟋蟀，移床近就雨芭蕉。",
      "雪深更请安心术，长日如年未易消。"
    ]
  },
  {
    "id": "2e89e420f8d940ffedbd0c286c4f4017",
    "title": "泊舟都梁亭二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "旅枕无眠客梦劳，五更旁舍一鸡号。",
      "汴淮水阔浮梁小，城郭霜晴宝塔高。",
      "梅锁冷香通雀啄，水翻新绿出渔篙。",
      "君恩许作还乡客，肯对江蓠赋广骚。"
    ]
  },
  {
    "id": "2e89e420f8d940ffedbd0c28510dd1b5",
    "title": "泊舟都梁亭二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微春已动陈根绿，晴日初流大泽澌。",
      "客路苦寒惟饮酒，老年便暖屡添衣。",
      "霜林背日梅迟拆，冰渚知春雁早飞。",
      "江上三年陈迹在，年年穿竹折梅时。"
    ]
  },
  {
    "id": "2e89e420f8d940ff4a4ccedc2317faf0",
    "title": "福昌杂咏五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "张翰飘然欲鲙鲈，周南久客意何如。",
      "风悲故国荆榛地，日落空城雉兔墟。",
      "明月捣衣闻洛杵，故人凭雁寄南书。",
      "旅歌辛苦空弹铗，谁念朝盘未食鱼。"
    ]
  },
  {
    "id": "2e89e420f8d940ff4a4ccedc3d6dc02b",
    "title": "福昌杂咏五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东望川原拱别都，汉唐冠盖已丘墟。",
      "地横嵩少雄中夏，天险轘辕困万夫。",
      "宫殿荒凉兴废恨，山河惨淡战争馀。",
      "登临不见淮南道，只有风尘满客裾。"
    ]
  },
  {
    "id": "2e89e420f8d940ff4a4ccedc0c301de6",
    "title": "福昌杂咏五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "乘云飞去不辞家，女几荒祠一径斜。",
      "溪入乱云鸣佩玦，树蟠苍石老龙蛇。",
      "夜寒玉镜悬清月，天碧霓衣曳彩霞。",
      "陵谷易迁尘骨老，衰颜更欲服丹砂。"
    ]
  },
  {
    "id": "2e89e420f8d940ff4a4ccedc9f2d0ec4",
    "title": "福昌杂咏五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天倚冈峦翠万重，倚楼搔首更书空。",
      "莓苔古屋荒秋雨，草木空山起夜风。",
      "汉帛北来邀塞雁，楚招南望忆江枫。",
      "尘埃流落悲生事，白发年来拟见攻。"
    ]
  },
  {
    "id": "2e89e420f8d940ff4a4ccedc029e8e7f",
    "title": "福昌杂咏五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "满目凄凉供客愁，断霞残照想沧洲。",
      "风云萧瑟三川夜，星斗纵横万壑秋。",
      "骑省衰迟空作赋，荆蛮留滞感登楼。",
      "迷魂不待巫阳些，自有骚词继远游。"
    ]
  },
  {
    "id": "2e89e420f8d940ff7fccafb724cdc250",
    "title": "次韵张公远二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "襄王坐上微词客，子建车前步水妃。",
      "瞥过低鬟流盼处，争先含笑独来时。",
      "东边日下终无雨，阙上书时合有碑。",
      "肠断吴王烟水国，扁舟何日逐鸱夷。"
    ]
  },
  {
    "id": "2e89e420f8d940ff7fccafb767796f1e",
    "title": "次韵张公远二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平淡春云捧额浮，秋光剑戟近人流。",
      "无肠可断方为憾，有药能治不是愁。",
      "可待挑琴知有术，未传驱豆更无谋。",
      "遥知添得春窗梦，尤在樽前烛下羞。"
    ]
  },
  {
    "id": "2e89e420f8d940ffed35068669825fa6",
    "title": "至日有感二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "两逢至日惊身老，远寄周南览物悲。",
      "佳节风烟长惨惨，他乡人物自熙熙。",
      "荆榛崤渑秦关破，草树芳华隋苑隳。",
      "怅望高歌一回首，兹辰尊酒莫相违。"
    ]
  },
  {
    "id": "2e89e420f8d940ffed3506864fa41815",
    "title": "至日有感二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一卧孤村两见冬，独搔华发思无穷。",
      "荒山极目漫汗雪，老树当庭昼夜风。",
      "佳节妻儿具樽酒，茅斋斟酌慰愁翁。",
      "未央晓贺瞻天冕，正在炉烟缥缈中。"
    ]
  },
  {
    "id": "2e89e420f8d940ffd2da931d6e9ef670",
    "title": "早秋感怀",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一行为吏百事废，幸此村州终日闲。",
      "莫疑虎兕率旷野，正见虎豹守天关。",
      "栊帘昼静燕已去，陂泽风高雁欲还。",
      "老见功名真戏事，恼人何苦鬓毛斑。"
    ]
  },
  {
    "id": "2e89e420f8d940ff2d517459bc295e25",
    "title": "赴官咸平蔡河阻水泊舟宛丘皇华亭下三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "怒河凭雨正奔流，踏跕卑梁滞去舟。",
      "淹泊我生应有定，不须归怨一污沟。"
    ]
  },
  {
    "id": "2e89e420f8d940ff2d517459990f8385",
    "title": "赴官咸平蔡河阻水泊舟宛丘皇华亭下三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "袅袅悲蝉古柳风，水边幽草已鸣蛩。",
      "长河未放羲和宿，却放斜阳更向东。"
    ]
  },
  {
    "id": "2e89e420f8d940ff2d51745963bbcf0e",
    "title": "赴官咸平蔡河阻水泊舟宛丘皇华亭下三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜空如鉴碧新磨，倒影疏星乱素波。",
      "天色水光无别处，为君垂手揽银河。"
    ]
  },
  {
    "id": "2e89e420f8d940ffb1ac7c3bb1f8eb7e",
    "title": "冬日怀竟陵管氏梅桥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "旅居泽国小园林，千里相望岁暮心。",
      "想见竟陵残雪里，新梅点雪橘垂金。"
    ]
  },
  {
    "id": "2e89e420f8d940ffb1ac7c3b615a0657",
    "title": "冬日怀竟陵管氏梅桥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "小小园林点点梅，如今绰约为谁开。",
      "只应清夜新霜里，依旧横斜倒影来。"
    ]
  },
  {
    "id": "2e89e420f8d940ffb1ac7c3bc3b15c58",
    "title": "冬日怀竟陵管氏梅桥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "他日华陵迹已陈，嘉辰怀旧一销魂。",
      "小园幽径谁相念，应有新梅觅故人。"
    ]
  },
  {
    "id": "2e89e420f8d940ffb1ac7c3ba9d577b3",
    "title": "冬日怀竟陵管氏梅桥四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "堂下幽芳自可人，北风一为屏埃尘。",
      "上元簪珥玲珑玉，却曳青霞霜女裙。"
    ]
  },
  {
    "id": "2e89e420f8d940ffd3d1032d5e6db853",
    "title": "自遣四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "是非得失一区区，蚊蚋啾啾共一壶。",
      "不学退之求羽翼，惟凭一梦到华胥。"
    ]
  },
  {
    "id": "2e89e420f8d940ffd3d1032d04e1b0d3",
    "title": "自遣四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谁云造化本无情，利害乘除理甚平。",
      "莫逐众情生愠喜，君看三四孰亏盈。"
    ]
  },
  {
    "id": "2e89e420f8d940ffd3d1032d732544bd",
    "title": "自遣四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谁云至理宗无相，大道由来万法兼。",
      "且以声音为佛事，晓敲清磬诵华严。"
    ]
  },
  {
    "id": "2e89e420f8d940ffd3d1032d7dc32f0c",
    "title": "自遣四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮世荣枯理易观，不劳重取朽龟钻。",
      "直应桃李繁华日，便把荆榛寂寞看。"
    ]
  },
  {
    "id": "2e89e420f8d940ff8e84c7c36932687b",
    "title": "昼卧口占三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "康济朝饥进汤饼，谁何午睡属新茶。",
      "读书隐几聊复尔，谢客扃门岂不佳。"
    ]
  },
  {
    "id": "2e89e420f8d940ff8e84c7c3bd84d248",
    "title": "昼卧口占三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "甘风远集闻朝嘒，怨月深栖有夜鸣。",
      "凉牖疏明稀老翠，雨畦幽独立新清。"
    ]
  },
  {
    "id": "2e89e420f8d940ff8e84c7c3d846e8f9",
    "title": "昼卧口占三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "学道穷年要有得，强颜干世欲何求。",
      "病栽薏苡无劳谤，湿要鞠藭不待搜。"
    ]
  },
  {
    "id": "2e89e420f8d940ff2db994213c4c76ca",
    "title": "读史二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "区区奸智终何补，不悟身犹弄伎儿。",
      "蛇断楚郊秦未觉，鬼谋曹社梦先知。"
    ]
  },
  {
    "id": "2e89e420f8d940ff2db9942119d5ae73",
    "title": "读史二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "嬴秦馀祚已蛇分，车府凶高尚畏人。",
      "安有区区犹指鹿，从来菽麦不曾分。"
    ]
  },
  {
    "id": "2e89e420f8d940ff8a10dbd6dd241981",
    "title": "立春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天上春来谁报人，江山气象一时新。",
      "懒将白首簪幡胜，寿酒三杯慰逐臣。"
    ]
  },
  {
    "id": "2e89e420f8d940ff8a10dbd63da7f286",
    "title": "立春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风光先著竹间梅，和气应从九地回。",
      "桃李满园浑未觉，微红先向宝刀开。"
    ]
  },
  {
    "id": "2e89e420f8d940ff8a10dbd65c0edfcc",
    "title": "立春三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "苍龙阙角回金斗，文德门南散晓班。",
      "车马纷纷残雪里，镂银剪彩舞新幡。"
    ]
  },
  {
    "id": "2e89e420f8d940ffdedad37e4b5e53a8",
    "title": "次韵智叔三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "才似庖刀不待硎，思如流水更清泠。",
      "诗坛李杜谁为将，尽扫欃枪正国刑。"
    ]
  },
  {
    "id": "2e89e420f8d940ffdedad37ee98f08ef",
    "title": "次韵智叔三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "公子风流更可人，仙家问讯柳湖春。",
      "烦公瓮下一杯水，洗我胸中百斛尘。"
    ]
  },
  {
    "id": "2e89e420f8d940ffdedad37e1e8f1ea8",
    "title": "次韵智叔三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今朝一见诗人诗，不用更寻黄绢词。",
      "深山一鹤自唱和，亦有松下童子知。"
    ]
  },
  {
    "id": "2e89e420f8d940ff1c880bfc66de24c6",
    "title": "题轸师房二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "漠漠雨苔依砌绿，鲜鲜秋菊映阶黄。",
      "山僧睡起日亭午，出户微微柏子香。"
    ]
  },
  {
    "id": "2e89e420f8d940ff1c880bfcbf1ce062",
    "title": "题轸师房二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "铜瓶布衲出尘埃，疏瘦风标日一斋。",
      "门径萧然更无事，生萤飞鸽及时来。"
    ]
  },
  {
    "id": "2e89e420f8d940ff3b5983343e62a28d",
    "title": "读吴怡诗卷二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "罗田春动雪消初，主簿清诗雪不如。",
      "休学风骚穷事业，花前莫负古铜壶。"
    ]
  },
  {
    "id": "2e89e420f8d940ff3b598334c6d5217b",
    "title": "读吴怡诗卷二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "疏梅半落雪中香，想子孤吟对酒缸。",
      "野水荒山半猿鸟，跨驴谁问贾长江。"
    ]
  },
  {
    "id": "2e89e420f8d940ff16ab6e3189d5b78f",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "应敌诗才惭古人，牵情春色空闲身。",
      "铺排物色虽甘拙，消散闲愁亦有神。"
    ]
  },
  {
    "id": "2e89e420f8d940ff16ab6e31f3df0b52",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "修竹娟娟一万竿，清渠引水正潺潺。",
      "知时燕子来相语，任意凫雏去不还。"
    ]
  },
  {
    "id": "2e89e420f8d940ff16ab6e317d44820b",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "高槐无花亦有阴，参天老枝逾十寻。",
      "流莺不使人窥见，故隔深条送好音。"
    ]
  },
  {
    "id": "2e89e420f8d940ff16ab6e318735524d",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风吹桃花西复东，雨打海棠零乱红。",
      "可是春光即消歇，牡丹音信未全通。"
    ]
  },
  {
    "id": "2e89e420f8d940ff16ab6e31f3d5446a",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江南梅花凌雪霜，桃李开尽春无光。",
      "谁知洛阳三月暮，千金一朵卖姚黄。"
    ]
  },
  {
    "id": "2e89e420f8d940ff16ab6e31a3d7683b",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "溪水春来清荡沙，溪南溪北是人家。",
      "依依陌上多情柳，簇簇原头自在花。"
    ]
  },
  {
    "id": "2e89e420f8d940ff16ab6e318273e020",
    "title": "漫成七首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "庭阴当午起犹慵，断送残春醉梦中。",
      "桑柘成阴桃李尽，一川零乱柳花风。"
    ]
  },
  {
    "id": "2e89e420f8d940ff940aaf86d723839f",
    "title": "送周六赴濠州户曹二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老颙有妇何妨道，一室萧然尚愧君。",
      "但恐小乔来丈室，却须射虎作将军。"
    ]
  },
  {
    "id": "2e89e420f8d940ff940aaf86fc759d51",
    "title": "送周六赴濠州户曹二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "从来悟道不由书，觌面相呈已有馀。",
      "麈尾花飞终不近，濠梁古鬼解揶揄。"
    ]
  },
  {
    "id": "2e89e420f8d940ff2755d1f45d3beb6d",
    "title": "读秦纪二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "烹灭群雄力未疲，赭山射海奋馀威。",
      "谁知传与痴儿子，祇得阿房似旧时。"
    ]
  },
  {
    "id": "2e89e420f8d940ff2755d1f4820328e8",
    "title": "读秦纪二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "汲汲威刑继祖龙，收功终在望夷宫。",
      "未应家国归车府，却有山东老沛公。"
    ]
  },
  {
    "id": "2e89e420f8d940fff0398db0d27cd6ce",
    "title": "所居有梅一株在堂东荒秽中正月二十六日已谢矣二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生常恨逢梅少，及对江梅无好诗。",
      "寂寞荒山少风味，直须云鬓插斜枝。"
    ]
  },
  {
    "id": "2e89e420f8d940fff0398db0335638a0",
    "title": "所居有梅一株在堂东荒秽中正月二十六日已谢矣二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "冷落疏枝寒草冈，欲攀先怕踏榛荒。",
      "异时折处何堪说，临水高城倚女墙。"
    ]
  },
  {
    "id": "2e89e420f8d940ff7c04b2bf7ec9883f",
    "title": "宿潘君草堂闻蛙声二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "跳踉鼓怒任争雄，何事鸣呼聒睡翁。",
      "不用洒灰烦鲁老，正须两股付吴侬。"
    ]
  },
  {
    "id": "2e89e420f8d940ff7c04b2bf4fbf106c",
    "title": "宿潘君草堂闻蛙声二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "孤村足雨菰蒲合，只有群蛙噪满陂。",
      "我亦闲来无鼓吹，不烦通夕短长吹。"
    ]
  },
  {
    "id": "2e89e420f8d940ffeee641c00bd7f341",
    "title": "泊楚州锁外六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "满眼荒寒春未知，芳菲欲到野梅枝。",
      "东南近腊风烟好，美酒千钟鱼蟹肥。"
    ]
  },
  {
    "id": "2e89e420f8d940ffeee641c0d1d77002",
    "title": "泊楚州锁外六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "便风吹舫去无情，漫遣槎牙铁锁横。",
      "未叹客行鸥鸟远，五更吹角是高城。"
    ]
  },
  {
    "id": "2e89e420f8d940ffeee641c0581e9815",
    "title": "泊楚州锁外六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "襄王席上旧行云，二十年间生死分。",
      "可惜风流一抔土，年年春草断人魂。"
    ]
  },
  {
    "id": "2e89e420f8d940ffeee641c033d216e0",
    "title": "泊楚州锁外六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "流落相逢二十年，羞将白发对婵娟。",
      "如何见我都依旧，添得尊前一惘然。"
    ]
  },
  {
    "id": "2e89e420f8d940ffeee641c08bb97fca",
    "title": "泊楚州锁外六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "水榭疏帘秋夜凉，清歌一曲釂瑶觞。",
      "明朝回首高城处，只有西风却断肠。"
    ]
  },
  {
    "id": "2e89e420f8d940ffeee641c043127cd1",
    "title": "泊楚州锁外六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "莫愁家住大堤边，朱阁青楼映暮川。",
      "斜映清淮一梳月，晚妆相对斗婵娟。"
    ]
  },
  {
    "id": "2e89e420f8d940ff943655285cbb26d7",
    "title": "墙东二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "墙东椿老叶已尽，堂下菊丛无复香。",
      "长安风埃岁已晚，闭门不出马毛长。"
    ]
  },
  {
    "id": "2e89e420f8d940ff943655280cd9da59",
    "title": "墙东二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁晚长安足风土，天寒官舍少文书。",
      "下马闭门复无事，壁间佛像对铜炉。"
    ]
  },
  {
    "id": "2e89e420f8d940ff1745e74e157b23a7",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天高列岫出林外，霜落大江流地中。",
      "晚日桥边数归牧，牛羊部分听儿童。"
    ]
  },
  {
    "id": "2e89e420f8d940ff1745e74e111d851a",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "树头三唱鸡宾日，门外斜行雁寄书。",
      "十月江城霜霰薄，满山林叶乱蓝朱。"
    ]
  },
  {
    "id": "2e89e420f8d940ff1745e74eba533dfd",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "晓起山鸦噪作团，西园霜木倚空寒。",
      "风高断雁呼前伴，雨止归云赴旧山。"
    ]
  },
  {
    "id": "2e89e420f8d940ff1745e74e9bf888ea",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "千林黄叶总飞霜，寂历疏梅未肯妆。",
      "谁信轮囷卧山木，心知九地有微阳。"
    ]
  },
  {
    "id": "2e89e420f8d940ff1745e74eff10d5fb",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "空山风雨冷蓬茅，晨起幽人理缊袍。",
      "深闭衡门且无出，湿云如墨怒江号。"
    ]
  },
  {
    "id": "2e89e420f8d940ff1745e74e51c6eae3",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老去不禁茶力悍，两瓯破尽五更眠。",
      "月团三百真魔物，欲乞当垆当酒钱。"
    ]
  },
  {
    "id": "2e89e420f8d940ff1745e74e38061389",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "读书老眼苦眵昏，茗饮无端遣梦魂。",
      "到处相逢真可喜，只应酒是好知闻。"
    ]
  },
  {
    "id": "2e89e420f8d940ff1745e74edb5cb467",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄叶桑林赤土冈，蓬茅小径度牛羊。",
      "似闻流乞之唐汝，叹息何人为发仓。"
    ]
  },
  {
    "id": "2e89e420f8d940ff1745e74e1bd2119e",
    "title": "绝句九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁弊寒骄风落山，卧听园木怒涛翻。",
      "去年慈德门东雪，永夜宫廊喝探喧。"
    ]
  },
  {
    "id": "2e89e420f8d940ffd7b8998b227bb9f8",
    "title": "谒蒋帝祠过钟山下二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "野塘春水绿迢迢，上有东风弄柳条。",
      "晓日已穿东岭出，轻寒犹欲战驼毛。"
    ]
  },
  {
    "id": "2e89e420f8d940ffd7b8998b422dabf8",
    "title": "谒蒋帝祠过钟山下二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "溶溶野水戏凫鹥，垄麦初长午景迟。",
      "尽日绿杨闲照水，临风自爱好腰支。"
    ]
  },
  {
    "id": "2e89e420f8d940ff94aac57870016947",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "菊花还似去年黄，一寸愁心万事伤。",
      "独立高楼对残日，秋风吹得泪千行。"
    ]
  },
  {
    "id": "2e89e420f8d940ff94aac578718b7855",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "遥夜新霜凋碧槐，三更寒月满堂阶。",
      "美人化作秋风去，只有清魂梦里来。"
    ]
  },
  {
    "id": "2e89e420f8d940ff94aac57873686aa2",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "千行垂泪对风烟，万事伤心儿女前。",
      "晓镜不须催白发，潘郎秋鬓久萧然。"
    ]
  },
  {
    "id": "2e89e420f8d940ff94aac578bcae941f",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "晓梳零乱发星星，病眼昏昏怯夜灯。",
      "乌几素屏双草屦，百年从此学山僧。"
    ]
  },
  {
    "id": "2e89e420f8d940ff94aac578f1618824",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "新霜已重菊初残，半死梧桐泣井阑。",
      "可是神伤即无泪，哭多清血也应干。"
    ]
  },
  {
    "id": "2e89e420f8d940ff94aac57876b314b4",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "亦知存没等浮云，鲜笑多悲失道真。",
      "却恐荒唐齐物叟，鼓盆真是已伤神。"
    ]
  },
  {
    "id": "2e89e420f8d940ff94aac57828c66396",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山僧老去久忘情，笑我多悲白发生。",
      "为道人间具烦恼，早来林下共修行。"
    ]
  },
  {
    "id": "2e89e420f8d940ff94aac578c0c348a6",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "嵩阳道出建春门，同入西都四见春。",
      "谁谓回头隔存没，断肠今作独归人。"
    ]
  },
  {
    "id": "2e89e420f8d940ff94aac5786e61aa00",
    "title": "悼亡九首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "欲治烦恼更无方，只有头陀理最长。",
      "不待存亡始知梦，故应交臂已凄凉。"
    ]
  },
  {
    "id": "2e89e420f8d940ff27671f5971323f72",
    "title": "欲知归期近呈天启",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "欲知归期近，屈指不满手。",
      "岂无儿女心，惜此良邂逅。",
      "蔡郎吾未见，心已想雄秀。",
      "那知风雨夜，听此龙剑吼。",
      "八荒一骥子，万马空在厩。",
      "钟山净名老，为子不惜口。",
      "颇闻国士荐，固自君所有。",
      "惟应功名地，他日容老丑。"
    ]
  },
  {
    "id": "2e89e420f8d940ff599951f4535954e0",
    "title": "无咎兄赠子方寺丞见约出院奉谒复用原韵上呈子方兼答无咎见及语",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "曹侯骥骨双瞳方，流沙万里志不忘。",
      "读书故山兰蕙芳，咳唾不顾尚书郎。",
      "参军朔方试所长，奋须决策服老苍。",
      "愿得一索缚狡狂，凯歌揉馘献明堂。",
      "黄河东峙万旗枪，义渠竟失先零羌。",
      "坐师失律无否臧，但恨不取东关粮。",
      "黄君诗力回魁冈，十客未得一登床。",
      "携君秀句展我旁，草书纸上蛟龙骧。",
      "谓我君舍城东隍，年来长啸弃军装。",
      "载酒欲访执戟扬，休日出门如瞰亡。",
      "坐令耿耿愿莫偿，紫衣宣诏襆被囊。",
      "献书贡士学与乡，罗庭充屋书万行。",
      "风鬃雾鬣简骕骦，考评唐虞论夏商。",
      "相过近如蜂隔房，君家八斗陈思王。",
      "千年门户有辉光，任城健将狞须黄。",
      "猗兰之苗不敢香，家人寄衣秋晚凉。",
      "滞留华馆付杯觞，天高月明新雁翔。",
      "明灯高谈夜未央，屈指计日引领望。",
      "来时汗流今雨霜，重门事严御史章。",
      "赖君谐捷解色庄，还家有日未用忙。",
      "眉间黄色是何祥，晁侯约我走门墙。",
      "但无闭关休馈浆，莫以兽微弓弗张。"
    ]
  },
  {
    "id": "2e89e420f8d940ff17cd6409bbfcc970",
    "title": "次韵奉酬无咎兼呈慎思天启",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生结交圆纳方，过眼十人八九忘。",
      "畹兰亩蕙幽谷芳，懒随家奴谀五郎。",
      "苦饥方朔身漫长，颠毛种种颜欲苍。",
      "谁谓胜痴端坐狂，清淮之阴一草堂。",
      "列笔作阵茶森枪，绝口平戎与破羌。",
      "百年如此计亦臧，何用窃食官仓粮。",
      "玄黄病足畏高冈，但愿缩颈老支床。",
      "煌煌东壁日月旁，神仙鸾凤争腾骧。",
      "万书落架城覆隍，牙签如云丹碧装。",
      "晁侯再作班与扬，正始故在何曾亡。",
      "江湖十年愿饱偿，夜成七发光出囊。",
      "苏公后出长卿乡，为君吴都无一行。",
      "世有伯乐生骕骦，肯使弭耳随盐商。",
      "邓侯楚山深闺房，名走上国交侯王。",
      "朝随日景夜灯光，包揽今古穷炎黄。",
      "吐词分葩有国香，近君如雪六月凉。",
      "又似心醉醍醐觞，东南蔡子名飞翔。",
      "同随天书拜未央，瑰奇宏杰万夫望。",
      "颊牙凛凛有风霜，文如神鼎烂龙章。",
      "钟山长斋读老庄，论兵说佛两俱忙。",
      "不夸得砚文字祥，但愿破敌如颓墙。",
      "我穷乞酒更得浆，仰看三虎争雄张。"
    ]
  },
  {
    "id": "2e89e420f8d940ff69cd90b77f7f6b5c",
    "title": "赠天启友弟",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "桑弧蓬矢射四方，婴孩立志长可忘。莫学儿女漫弄芳，豪气当视交河郎。",
      "边城入望千里长，臂韝时架角鹰苍。搏捷仍放韩卢狂，麇鹑日暮随登堂。",
      "往来绝艺精飞枪，馀勇犹足吞顽羌。读书谁谓谷胜臧，盛时万钟远馈粮。",
      "水输长川陆登冈，垂弓在櫜弩在床。蔽捍入阵牌居旁，天马驯工披甲骧。",
      "受降浚筑修城隍，刀头不惜千金装。三十六将皆鹰扬，故境可容尺地亡。",
      "子颇自负当夙偿，况复武库逾书囊。惟我与子旧同乡，友生固自腾雁行。",
      "更欲扬鞭向骕骦，岂但传经如卜商。不见汉时张子房，身才六尺佐时王。",
      "功业能依日月光，素书一卷初逢黄。异时破贼玉书香，当使相继来西凉。",
      "时臣称贺持寿觞，鸿鹄一举横飞翔。光阴应须及未央，不侯可忍点鬓霜。",
      "少年天子坐建章，宠待穰苴不顾庄。严兵待时虽未忙，黠虏授首先有祥。",
      "王师会看傅城墙，郊迎父老携壶浆。去病当时凯乐张。"
    ]
  },
  {
    "id": "2e89e420f8d940ffa990c2c26b5a0654",
    "title": "有所叹",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "达士不可羁，其次远羁绊。",
      "我无达人风，又不能自远。",
      "纷纷随世俗，碌碌走薄宦。",
      "其来或遭驱，其去或被挽。",
      "吾求亦何有，五斗固易办。",
      "不师陶渊明，腰为小儿俯。",
      "由来为贫仕，荣辱何敢辩。",
      "乘田与委吏，孔子不云贱。"
    ]
  },
  {
    "id": "2e89e420f8d940ff4d4425c761f35f1c",
    "title": "即事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "大明海底生，先警我东牖。",
      "老人虽未起，晓境默相授。",
      "山前群动寂，暗树语鸦舅。",
      "昏昏横水雾，落落攲晓斗。",
      "厨人已束蕴，汲井鸣盎缶。",
      "沽酒走家奴，理食咨灶妇。",
      "悠悠春复冬，冉冉昏还昼。",
      "通塞付大钧，聊安此微陋。"
    ]
  },
  {
    "id": "2e89e420f8d940ff4d4425c72ac83304",
    "title": "即事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "嚣尘屏繁务，幽独会夙心。",
      "惟时孟春月，微禄归园林。",
      "下有采微径，上有知时禽。",
      "终日自啸歌，寂无邻里音。",
      "冉冉溪日下，悠悠山霭阴。",
      "兴阑下绝巘，新月出遥岑。"
    ]
  },
  {
    "id": "2e89e420f8d940ffb40cbe875294ea87",
    "title": "晨起二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "仲春忽过半，长养候已深。",
      "晨兴雨初霁，近目瞩平林。",
      "繁桃张丽锦，好鸟鸣清琴。",
      "樛枝有新子，翘草无陈心。",
      "谪官伤局促，端居厌滞淫。",
      "眷言平生友，乖隔如参辰。"
    ]
  },
  {
    "id": "2e89e420f8d940ffb40cbe87b8ae180b",
    "title": "晨起二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "穷居无远念，暇日亲庖厨。",
      "泽国富滋味，春江出嘉鱼。",
      "鬻市有悬羔，撷园得嘉蔬。",
      "虽无五鼎烹，荐俎颇有馀。",
      "导和资一杯，径使愁肺苏。",
      "条味以实气，聊以彊吾躯。",
      "圣贤戒求饱，丰德任形臞。",
      "彼皆勤励智，我独懒求愚。"
    ]
  },
  {
    "id": "2e89e420f8d940ffe924f42932853879",
    "title": "晨兴",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "喔喔鸡向晨，夙兴邻里静。",
      "朝光出东岗，秋晓气耿耿。",
      "亭亭脱树叶，寒意已疏劲。",
      "草根有微露，醲绿尚交映。",
      "老夫起默坐，览物感衰盛。",
      "忽然遇杯酒，酣歌朝达暝。"
    ]
  },
  {
    "id": "2e89e420f8d940ffbf10ce7a8730bfb9",
    "title": "朝日",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝日照山堂，流光泛疏牖。",
      "龙钟病童子，扫地起持帚。",
      "堂中空四壁，惟一老病叟。",
      "萧条野僧闲，鄙朴老农陋。",
      "雨来林叶响，霜近蔬甲瘦。",
      "何以遣幽忧，赖有尊中酒。"
    ]
  },
  {
    "id": "2e89e420f8d940ff9360b1f08862ea80",
    "title": "晨起有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "故岁如晓客，行意不可留。",
      "新春如美人，含笑未举头。",
      "定知当粲然，有待姑少留。",
      "山川谍光景，梅柳露风流。",
      "惟有堂中人，一衲暖蒙头。",
      "荣枯不到心，万事良悠悠。"
    ]
  },
  {
    "id": "2e89e420f8d940ff33be90aacf2ad113",
    "title": "东池",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东池秋水清，历历见沙石。",
      "枯荷半倒折，风起鸣摵摵。",
      "悠悠岸边菊，灼灼好颜色。",
      "芬芳人不知，寂寞聊自得。",
      "寒蛩白日啼，晚叶霜馀赤。",
      "无人野竹繁，积雨平桥侧。",
      "嗈嗈云间鸿，岁晚霰雪迫。",
      "乘闲辄独游，官闲幸无责。"
    ]
  },
  {
    "id": "2e89e420f8d940ffe79d653f823e9e6c",
    "title": "东溪",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东溪何潺潺，秋水清见底。",
      "纵横小石圆，一一静无滓。",
      "空山人不到，漍漍响环佩。",
      "我来每终日，漱濯弄清泚。",
      "山居时已久，不省有朝市。",
      "门阑人客少，跨马必至此。",
      "麋鹿见我熟，相对不复起。",
      "谁知寂寥趣，寄言同声子。"
    ]
  },
  {
    "id": "2e89e420f8d940ff93041651d35704e7",
    "title": "薰风二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "薰风动嘉树，日夕成清阴。",
      "上有枝间鸟，知时为好音。",
      "阳春事已往，桃李不可寻。",
      "赖兹长养功，嘉实荐中林。",
      "庭虚纳凉吹，云表见遥岑。",
      "我歌虞氏诗，谐此风中琴。"
    ]
  },
  {
    "id": "2e89e420f8d940ff930416512f8b332e",
    "title": "薰风二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "雨霁众山秀，孤云散奇姿。",
      "念知朱明始，爱此午景迟。",
      "居闲敢自逸，隐几玩文词。",
      "萧萧林风来，乱我书与诗。",
      "身僻幸无患，官闲讵辞卑。",
      "逍遥漉酒翁，千载与为期。"
    ]
  },
  {
    "id": "2e89e420f8d940ffe8dd8063a412119c",
    "title": "六月五日苦暑",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朱夏忽云季，金流火方燃。",
      "迟迟朱轮出，濯濯高云鲜。",
      "困翮守茂樾，游鱼伏深泉。",
      "炎炎万物息，聒耳唯鸣蝉。",
      "白羽诚么么，为功谅徒然。",
      "那能解烦促，挥肘增劳烦。",
      "大钧播一气，寒暑递徂迁。",
      "欲逃既无所，聊此北窗眠。"
    ]
  },
  {
    "id": "2e89e420f8d940ff6c1ce5b1200ed5b5",
    "title": "六月八日苦暑二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微飙不振发，皎日沸重渊。",
      "万木夺华采，祝融方燎原。",
      "青山瘁无姿，流泉不复寒。",
      "眷彼道路子，念兹农亩勤。",
      "荷锄讵敢后，担囊无息肩。",
      "亦知苦可畏，谋食敢遑安。",
      "三伏方肇序，金融未能完。",
      "聊安环堵居，酌彼溪中泉。"
    ]
  },
  {
    "id": "2e89e420f8d940ff6c1ce5b1f6ee58d0",
    "title": "六月八日苦暑二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "羲和午停车，草木静若萎。",
      "我居倦烦促，谁与开我怀。",
      "出井泉失冷，迎凉幌空开。",
      "翩翩投林羽，饥渴复谁哀。",
      "仁哉林间风，为我时一来。",
      "惜哉为功薄，隆赫安能回。",
      "观涛感巨壑，清啸想高台。",
      "徘徊滞心赏，怅望意悠哉。"
    ]
  },
  {
    "id": "2e89e420f8d940fffdfb61bc038e4238",
    "title": "秋兴三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "八月禾黍熟，登高望川原。",
      "山河豁清霁，风日开明鲜。",
      "晴光散草木，馀爽厉渊泉。",
      "飘飘孤飞鹘，击搏无留拳。",
      "幽独感摇落，端居惊岁年。",
      "谁为知心者，赖有浊醪贤。"
    ]
  },
  {
    "id": "2e89e420f8d940fffdfb61bc38369a97",
    "title": "秋兴三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋日照荆榛，空山莽萧索。",
      "人稀鸡犬闲，古道转城脚。",
      "旗亭数家市，炊烟起篱落。",
      "牛羊暮求群，归乌纷落泊。",
      "菅麻已在沤，黍稷行可获。",
      "岁丰农工勤，膏火通夜作。",
      "嗟余何为者，愧与众同乐。",
      "南亩亦易谋，咄嗟我力薄。"
    ]
  },
  {
    "id": "2e89e420f8d940fffdfb61bc67a79bbe",
    "title": "秋兴三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒日在东屋，邻家晚鸡啼。",
      "阑班黄叶地，白日虫鸣悲。",
      "扬扬旧香草，白露雕华姿。",
      "虽悲就摇落，所喜实离离。",
      "幽雅叙衣食，备寒戒先期。",
      "薪刍既收敛，酒醴亦时施。",
      "嗟我无一廛，薄游倦东西。",
      "眷言及农亩，岁晚空咨嗟。"
    ]
  },
  {
    "id": "2e89e420f8d940ff419f5893fa2ef8c3",
    "title": "摇落",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "摇落已可悲，况复值秋晏。",
      "山深云物阴，所向皆惨淡。",
      "疏枝缀陈叶，风至时一散。",
      "坏壁昼蛩啼，衰草飞虫恋。",
      "嗟余守穷谷，秋物已三见。",
      "胡为久淹留，不自厌贫贱。",
      "由来人间事，利害喜相半。",
      "优游归隐约，富贵足忧患。",
      "安行吾不迷，夷路坦可践。",
      "保此顽钝姿，悠哉复谁怨。"
    ]
  },
  {
    "id": "2e89e420f8d940ffeba7af745cddda83",
    "title": "九月一日有作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "恍恍日光薄，萧萧风叶吟。",
      "今辰九月朔，秋物半侵寻。",
      "赖有堂下菊，芬芳散浮金。",
      "感兹摇落际，采撷慰孤斟。",
      "木落见南山，池清照疏林。",
      "翩翩短羽健，杳杳潜鳞深。",
      "落漠苦无趣，屡空阻抽簪。",
      "晴明蹑吾屐，晚岁多重阴。"
    ]
  },
  {
    "id": "2e89e420f8d940ff2ff44cff423cd27c",
    "title": "观池涨有作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清商初用事，力弱殊未完。",
      "假此通夕雨，遂收祝融权。",
      "平池旧深浅，亦复波浪翻。",
      "白鹭飞不下，高荷没青圆。",
      "是日酒初熟，芳香满金尊。",
      "三酌径就醉，此怀谁与论。"
    ]
  },
  {
    "id": "2e89e420f8d940ff013715916697f151",
    "title": "七月十日雨炎暑顿解有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "空山风雨夕，微雨凄房栊。",
      "徂年兆摇落，感叹白头翁。",
      "谪居困炊玉，无田愿年丰。",
      "欲持一杯酒，旁舍庆老农。",
      "烈日辞纨扇，高林坠晚风。",
      "青灯夜斋静，不睡独闻蛩。"
    ]
  },
  {
    "id": "2e89e420f8d940ff5270e2874d66b916",
    "title": "出伏调潘十",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "伏尽热随尽，古语常有凭。",
      "淮南岁苦旱，秋暑郁方蒸。",
      "老火炽而燄，弱金融未凝。",
      "火云大江沸，烈日群山赪。",
      "平生白羽扇，挥拂何功能。",
      "蓬头卧永昼，起冠汗沾缨。",
      "柯山屡空子，贫病复相仍。",
      "衡茅未可诣，作诗问寝兴。"
    ]
  },
  {
    "id": "2e89e420f8d940ff18bb925684176b43",
    "title": "九月下旬有作二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今辰九月末，秋物能几许。",
      "翩翩风中叶，卷卷自飞舞。",
      "馀姿不复妍，日夜逐尘土。",
      "寥寥空枝高，但有寒鸟聚。",
      "天时不汝留，变化竟谁主。",
      "今古无奈何，悲歌徒自苦。"
    ]
  },
  {
    "id": "2e89e420f8d940ff18bb92565cf9e5c3",
    "title": "九月下旬有作二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "惨惨岁云暮，寒日无停光。",
      "况复阴晦多，景短重云长。",
      "梳头坐清晓，朝饭熟黄粱。",
      "官闲无事业，终日偃空堂。",
      "经时不跨马，门径秋芜荒。",
      "惟有霜后山，当帘对苍苍。"
    ]
  },
  {
    "id": "2e89e420f8d940ffb6d57c0433141281",
    "title": "白月",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "白月照世界，山河受清光。",
      "岂独耳目清，莹洗肝膈凉。",
      "中夜扫宽虚，仰得天一方。",
      "湛碧磨青铜，精金点星芒。",
      "我心方无思，偃息在高堂。",
      "慎勿忧世故，彼昏谓汝狂。"
    ]
  },
  {
    "id": "2e89e420f8d940fff3db957b56fd7357",
    "title": "初晴对月",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平生爱明月，岂以解烦燠。",
      "及兹霜夜对，任使体生粟。",
      "冰天凝绀冷，氛祲避不触。",
      "煌煌七金徽，但挂寒斗曲。",
      "萧萧瞀栖叶，悄悄鼾眠屋。",
      "三更清到骨，乱以杯中绿。"
    ]
  },
  {
    "id": "2e89e420f8d940ff0287ddfe2098957c",
    "title": "雨中晨起",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "端居多滞念，秋至一萧散。",
      "况兹炎凉异，微冷风雨旦。",
      "空山阴霭积，槭槭木声变。",
      "絺衣感轻单，素褐催补绽。",
      "泥行苦长须，买酒不可缓。",
      "洗盏自迎门，一杯聊自劝。"
    ]
  },
  {
    "id": "2e89e420f8d940ff3c41197bf81b61c2",
    "title": "苦雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春浅天尚寒，雨多声入夜。",
      "幽人不出门，坐惜梅花谢。",
      "庭竹未抽萌，酴醾将覆架。",
      "芳时喜病愈，浅酌供情话。",
      "趋世剧曳牛，投闲如啖蔗。",
      "因逢老农谈，悔不初学稼。"
    ]
  },
  {
    "id": "2e89e420f8d940ffc0dd221ca56a5462",
    "title": "雨霁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "滞雨忽云霁，园林有清晖。",
      "时鸟亦和鸣，好风清且微。",
      "远愧深山僧，趺坐掩禅扉。",
      "岂知芳非歇，讵伤寒暑违。",
      "一念与道寂，九旬淡无为。",
      "蹑心探斯理，吾今其庶几。"
    ]
  },
  {
    "id": "2e89e420f8d940ff46b39ec4d606a1dc",
    "title": "贺雨拜表",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "群云雨事毕，振旅不复阵。",
      "扫天无一尘，千里还绿润。",
      "晨朝大明贺，沙路万蹄印。",
      "朝光泛翠瓦，佳气去人近。",
      "颇避斧扆尊，侑膳饭龙笋。",
      "愿君爱物心，从此至尧舜。"
    ]
  },
  {
    "id": "2e89e420f8d940ffdb1fbac55f8da84d",
    "title": "春雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南山多夕阴，夜雨复达旦。",
      "潇潇晚未已，零落云物乱。",
      "阴沉昼生寒，闭户守馀炭。",
      "官庭草木合，山吏午已散。",
      "悠悠对朝景，念此春已半。",
      "昨日樱桃花，纷纷落如霰。",
      "天时不可驻，今古一嗟叹。",
      "唯应痛行乐，此计乃最善。",
      "簪绅束我体，局促困游宦。",
      "何当有茅屋，放意行所愿。"
    ]
  },
  {
    "id": "2e89e420f8d940ffdb1fbac5f25bcaa2",
    "title": "春雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春雨不肯晴，春云与地平。柯山数椽屋，昼夜倾檐声。",
      "阴沉人意恶，但愿醉不醒。园花知在亡，渠溜飘红英。",
      "今年穷到骨，憔悴客江城。花时不得出，风雨掩柴荆。",
      "自我学道来，万事一羽轻。惟有惜春意，未忘儿女情。",
      "龃龉可奈何，努力饱饭行。往日虽莫挽，来日岂无程。",
      "忽记祖燕公，佳句与帝赓。今岁随宜过寒食，明年倍调作清明。"
    ]
  },
  {
    "id": "2e89e420f8d940ffde527484a4a87a58",
    "title": "喜雨止",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "敬亭与吾期，今日雨当止。",
      "静扫峰头云，秀色粲如喜。",
      "我惭无以酢，园径欣细履。",
      "夜来四檐声，添我北池水。",
      "破圩久不补，积潦啮其址。",
      "南人麦禾薄，稻垄鱼尾尾。",
      "丰穰未敢望，疲饿何由起。",
      "饱食但高眠，自惭称刺史。"
    ]
  },
  {
    "id": "2e89e420f8d940ffd36ba78c178d8078",
    "title": "仲春苦雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "仲春乃积雨，和景良未舒。",
      "园林阻幽步，块坐守温炉。",
      "中庭下水鸟，隙地长寒芜。",
      "流红委花外，渟碧涨池馀。",
      "商羊未悔祸，椒醑屡传巫。",
      "岂惟政无补，多惭诚未孚。",
      "农事滞南亩，土功隳败圩。",
      "悠哉欲何奈，浊酒且为娱。"
    ]
  },
  {
    "id": "2e89e420f8d940ff3c41197b34bf62d4",
    "title": "苦雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "重云冒山椒，大江浸其麓。",
      "通为一沮洳，哀此涂泥渥。",
      "居寄佛杀山，举趾厌局促。",
      "馀飘污巾几，积润繁篁竹。",
      "门前耕野静，时得舒倦目。",
      "美哉百亩稻，整整照人绿。",
      "深芜下白鸟，霁岭明秀木。",
      "感此歌丰年，卒岁期饱腹。"
    ]
  },
  {
    "id": "2e89e420f8d940ff3c41197b15e0d55b",
    "title": "苦雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "伏尽暑初变，西风作秋声。",
      "潇潇晚雨急，达旦声不停。",
      "阴暝鸡失警，微凉肃晨兴。",
      "湍流昌阶闼，积潦被门庭。",
      "仰视天盖低，玄云送惊霆。",
      "黑蜧乐以逞，商羊方未宁。",
      "后土何茫茫，流潦浩纵横。",
      "忧念在民食，敢私兰菊荣。",
      "漠漠暮未已，琅琅夜还增。",
      "嗟余但高枕，饱食愧疲氓。"
    ]
  },
  {
    "id": "2e89e420f8d940fffe2be592c6a489b9",
    "title": "春旱二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "大野拱连山，晴空转规日。",
      "青春散坱莽，积水中荡潏。",
      "欣欣见群动，咄咄争涌出。",
      "滞留无好怀，风景独萧瑟。",
      "离群与谁语，块坐守蓬荜。",
      "卮酒乐馀春，沉忧畏生疾。"
    ]
  },
  {
    "id": "2e89e420f8d940fffe2be59230a5f46e",
    "title": "春旱二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风云闲益高，旱色起诸岭。",
      "施生泽未渥，晓气挟馀冷。",
      "飞沙碜桃李，碧草思耿耿。",
      "麦根不走地，稻垄卧陈梗。",
      "蛟龙且偷安，雷电势欲逞。",
      "悯农非我事，刚复念闾井。"
    ]
  },
  {
    "id": "2e89e420f8d940ffdb1fbac526be59b9",
    "title": "春雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浪浪檐前雨，昼夜来不极。",
      "青苔生空廊，蜗涎被四壁。",
      "出门无所往，端居守笼翮。",
      "鸣呼林中鸠，聒聒方自得。",
      "林花扫馀姿，高柳沐佳色。",
      "悠悠三月残，春物行欲息。",
      "感之欲何奈，取醉遣朝夕。",
      "穿泥得新笋，紫箨裹新白。",
      "从容妇子语，草草田野食。",
      "明日还复然，慵顽已成癖。"
    ]
  },
  {
    "id": "2e89e420f8d940ff74e7bb1d1c1daa40",
    "title": "春旱初雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春泥不沾犁，四月若三伏。",
      "哀哉麦无秀，父子垄头哭。",
      "谁惊耽眠龙，霹雳震万屋。",
      "从空倒江海，焦槁快一浴。",
      "终然霁威怒，飘飒断还续。",
      "晚阴凉观阙，夜响起松竹。",
      "后时悲夏穫，入土喜秋谷。",
      "聊为目前慰，未敢信果腹。",
      "丰凶系□详，望岁走牲玉。",
      "我无忧民责，理此杞与菊。"
    ]
  },
  {
    "id": "2e89e420f8d940ffb698c70f539c3270",
    "title": "庭菊",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "穷秋惨无姿，向荣尽枯槁。",
      "可怜中庭菊，灼灼颜色好。",
      "岂无风霜苦，所守良自保。",
      "清商振驱除，尔独傲百草。",
      "煌煌中央色，严丽谢浮姣。",
      "山家有薄酒，为尔数倾倒。",
      "尝闻仙人术，采饵庶难老。",
      "呼童扫药斋，迟尔寒英捣。"
    ]
  },
  {
    "id": "2e89e420f8d940ff4c5afcbf1507b06d",
    "title": "次韵苏翰林送黄师是赴两浙",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔见君纳妇，今见君抱孙。",
      "先公力种德，子合大其门。",
      "何为亦如我，有抱不得言。",
      "峥嵘胸中气，默默自吐吞。",
      "谁如东坡老，感激论元元。",
      "欲将洛阳裘，尽盖江湖村。",
      "既系海若颈，又鞭江胥魂。",
      "意令仰天民，不隔顶上盆。",
      "我独乞禅床，一气中夜存。"
    ]
  },
  {
    "id": "2e89e420f8d940ff4ea7c70fabedeeb6",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "暑雨众物成，园林粲垂实。",
      "官闲縻岁月，裨补百无一。",
      "委身作书蠹，检性就僧律。",
      "古味虽未亡，尘埃满琴瑟。"
    ]
  },
  {
    "id": "2e89e420f8d940ff4ea7c70fdba36cf3",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "金马聊代耕，浅郎亦为官。",
      "何必歌五噫，遭非如伯鸾。",
      "物生各自遂，萧艾与芝兰。",
      "诗人亦多事，屑屑计鹑貆。"
    ]
  },
  {
    "id": "2e89e420f8d940ff4ea7c70f2a4b4d51",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "愔愔坐岁晏，忽枉故人书。",
      "颇说清淮滨，卜筑有幽居。",
      "归兴浩满怀，端如果投狙。",
      "功名系遇合，不遇欲何如。"
    ]
  },
  {
    "id": "2e89e420f8d940ff4ea7c70f28211633",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "出门复入门，愧此枥上马。",
      "壮心磨不尽，抚剑还悲咤。",
      "感时高歌放，泣古幽泪洒。",
      "端忧蹇无成，驾言我心写。"
    ]
  },
  {
    "id": "2e89e420f8d940ff4ea7c70f7781975c",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "少年初入路，见谓醒日少。",
      "春风牡丹市，走马帽檐倒。",
      "知音君伯仲，骐骥与腰袅。",
      "五年复相逢，但怪酒盏小。"
    ]
  },
  {
    "id": "2e89e420f8d940ff4ea7c70fbc73a843",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "经时不饮酒，廪薄人口众。",
      "人闲多是非，不敢盗邻瓮。",
      "二公洛阳日，想见饮屡痛。",
      "行求放湖海，种秫代官俸。"
    ]
  },
  {
    "id": "2e89e420f8d940ff4ea7c70f72329667",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "闲官冷于水，块坐守编简。",
      "时无苏司业，何处见酒盏。",
      "新凉枕簟莹，付睡与双眼。",
      "念我南山苗，经年废锄铲。"
    ]
  },
  {
    "id": "2e89e420f8d940ff4ea7c70f142c93d6",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "文园得武皇，引疾常避事。",
      "佳哉意殊深，遗迹邈不嗣。",
      "扬公漫投阁，不禁问奇字。",
      "致身毁誉外，乃得免疑似。"
    ]
  },
  {
    "id": "2e89e420f8d940ff4ea7c70f97848ed0",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "呦呦中林鹿，那得伏鞍衔。",
      "愧我蕨薇姿，尘埃敝朝衫。",
      "山人不归山，颇被猿鹤谗。",
      "欲追甫白游，千古感至諴。"
    ]
  },
  {
    "id": "2e89e420f8d940ff4ea7c70f8a10d2cc",
    "title": "次韵子夷兄弟十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昔有独醒士，绝口避醁醽。",
      "折杨得众笑，无地至秦青。",
      "周诗念忠嘉，所贵食野苹。",
      "良时不可再，佳人难合并。"
    ]
  },
  {
    "id": "2e89e420f8d940ff005fe46b2e44f3fa",
    "title": "喜吉老甥见过",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西风吹藜藿，秋色满环堵。",
      "悲虫语窗月，阴蕊开夕露。",
      "门闲宾客少，鸟雀任散聚。",
      "杨甥时过我，论诗朝达暮。",
      "新茶磨细雪，甘井漱清乳。",
      "匆匆贫家饭，藜藿不满俎。",
      "颇言行有日，征艎下洛渚。",
      "喜汝将凤归，惊余发加素。",
      "老慵愁应接，儿女较口语。",
      "乐逢亲骨肉，情话到尔汝。",
      "先君外孙子，惟尔冠俣俣。",
      "平生女䇓兄，宜尔有风矩。",
      "长安木叶落，雨送万家暑。",
      "凉风当沽酒，为我醉起舞。"
    ]
  },
  {
    "id": "2e89e420f8d940ff206fe960c4840c42",
    "title": "刘伯寿秘校",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "将军卷金甲，独卧嵩山阿。",
      "千金买蛾眉，昼夜饮且歌。",
      "时平武库锁，赂买戎狄和。",
      "不复用英雄，惜哉双鬓皤。",
      "延我寒夜欢，清尊不辞多。",
      "壮气老未已，醉来须屡摩。",
      "充国年七十，立功未蹉跎。",
      "我欲劝公起，拂尘挥旧戈。",
      "公言一世中，欢乐能几何。",
      "安用身外名，功高竟消磨。",
      "家住太室阳，开门对嵯峨。",
      "嘉肴荐尊俎，有酒如江河。",
      "度曲得新声，词成自吟哦。",
      "乐此常不足，尚安知其他。",
      "我愕不知答，高贤固殊科。",
      "马援喜功名，旅死遭讥诃。",
      "陶潜虽放情，但为硕人薖。",
      "公于二者间，安处行逶迤。",
      "寒厅有修竹，野泉涨微波。",
      "不厌徒驭勤，高车幸来过。"
    ]
  },
  {
    "id": "2e89e420f8d940ff4545c6e8fe178272",
    "title": "送梅子明通判馀杭",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东南山水窟，钱塘吴越都。",
      "吾人神仙后，厌直承明庐。",
      "一舸去莫挽，落帆风月湖。",
      "蹁跹青衿子，能诵先生书。",
      "借问太守谁，子云蜀名儒。",
      "家有王阳金，清商奏箫竽。",
      "相逢不妨饮，坐啸治有馀。",
      "遥知子还日，未厌浙江鱼。"
    ]
  },
  {
    "id": "2e89e420f8d940ff1e53048fef24d488",
    "title": "送吕安礼",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吕子有奇气，少年事诗书。",
      "不肯衣逢掖，而随市井儒。",
      "白纻霜雪袍，朱缨贯金殳。",
      "大醉必走马，长呼挽雕弧。",
      "兴罢有馀欢，清歌倚箫竽。",
      "春风动狂思，夜席拥妖姝。",
      "群儿傍笑之，谓子脱捡拘。",
      "而我独知子，壮兹真丈夫。",
      "屑屑五斗米，其重无锱铢。",
      "何为爱琐屑，妄自苦其躯。",
      "子亦爱我拙，相逢每踌躇。",
      "论诗夜斋静，秀气出璠玙。",
      "远官无与欢，见君心独娱。",
      "如何忽告别，决去如惊凫。",
      "矫矫黄鹄姿，枳棘非所居。",
      "清明择士日，子岂久泥涂。",
      "送别动苦怀，乖离感羁孤。",
      "搔首岁暮天，诗成悲有馀。"
    ]
  },
  {
    "id": "2e89e420f8d940ffe57aa8b227488413",
    "title": "吕尉醉中索诗为别",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾友吕子者，其人艺且文。",
      "何侯绿沉鎗，颜皋弓六钧。",
      "勿谓豪少年，诗书精讨论。",
      "文词踵骚雅，岂但惊庸人。",
      "群儿事膏沐，炫粥倚市门。",
      "汲汲恐不售，惟忧货非珍。",
      "子独抱奇璞，九袭包衣巾。",
      "尘埃自蒙垢，但畏人知闻。",
      "区区事边幅，碌碌随俗尘。",
      "顾我未免此，深惭非子伦。",
      "离别可奈何，高歌倒清尊。",
      "愿子重辉光，去去翔青云。"
    ]
  },
  {
    "id": "2e89e420f8d940ff7d9e751387174c40",
    "title": "送陈器之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "投身落穷谷，默默类囚拘。",
      "情忘侣木石，机谢友禽鱼。",
      "粲粲陈夫子，文章德行俱。",
      "虽云相知晚，既合乃不渝。",
      "我官洛水滨，君寄鹿山隅。",
      "孰谓百里遥，满案堆君书。",
      "诗坛两不慑，日夕斗戈殳。",
      "我赠白玉璧，子还明月珠。",
      "今春子遇我，为我驻骊驹。",
      "高怀坐披豁，一饮倒双壶。",
      "联骑失洛桥，据鞍递歌呼。",
      "剧谈烬饮烛，痛饮销炎炉。",
      "首夏馀春妍，子还自西都。",
      "连朝守杯勺，芍药正芬敷。",
      "插花乌帽倾，醉倒傍人扶。",
      "已别尚反顾，将归重踌躇。",
      "官期子当满，念别久郁纡。",
      "况乃西郊道，匆匆遇行车。",
      "一酌不暇劝，矧欲尽子娱。",
      "亦知微诚薄，所惜违区区。",
      "亲友义不小，况乃知心欤。",
      "忽忽流水滨，尚将执子袪。",
      "愿子保多福，六翮纵南图。",
      "永此金石交，皦皦坚终初。"
    ]
  },
  {
    "id": "2e89e420f8d940ff0cacb72474fe2d4f",
    "title": "别外甥杨克一",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "弹琴不须弦，意在宫徵外。",
      "浊醪分美恶，于道犹蒂芥。",
      "平生分别尽，独此有泾渭。",
      "坐令刘石徒，笑我犹嗜味。",
      "秋风三十里，碧鳜兼紫蟹。",
      "参军呼可应，肯使空樽对。"
    ]
  },
  {
    "id": "2e89e420f8d940ff40e1096d679ba28f",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "幽居念世务，颇复窥造物。",
      "通为一愦愦，愚智更出没。",
      "漏天呀不补，淫雨方荡潏。",
      "岂独无良苗，稂莠亦飘忽。",
      "惟馀尊中物，三酌便兀兀。",
      "此事颇有凭，时从散幽郁。"
    ]
  },
  {
    "id": "2e89e420f8d940ff40e1096d105d6aa8",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "毁竹伐梧桐，意欲困凤凰。",
      "彼虽无食息，逸气自高翔。",
      "凤何求于人，人自欲鸣冈。",
      "麾之亦安有，庚子鸮在堂。",
      "昂昂青云士，忍饥而择粮。",
      "使果腹是求，何忧无五浆。"
    ]
  },
  {
    "id": "2e89e420f8d940ff40e1096db5ace270",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "士生有轻重，初非他人为。",
      "视身真千钧，所压无不摧。",
      "群偷让弊汉，喘走恐后时。",
      "隆中贤少年，长啸弄锄犁。",
      "白头左将军，敛衽喜得时。",
      "狠石挈紫髯，老瞒受鞭笞。",
      "艰难永安诏，委国忘其儿。",
      "心知龙鸾人，不顾鸱鸦资。",
      "使无三顾重，一饱起相疑。"
    ]
  },
  {
    "id": "2e89e420f8d940ff40e1096de62aeb74",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世无英霸器，俚叟诵诗书。",
      "不能静丘民，安用称唐虞。",
      "堂堂赞皇公，龙变谁可拘。",
      "邂逅逢可人，奋身为谋谟。",
      "草书救深州，元翼终就屠。",
      "谁能叱邸吏，奸将立改图。",
      "天方去大和，拔公去其都。",
      "十年奇才论，独智羞群愚。"
    ]
  },
  {
    "id": "2e89e420f8d940ff40e1096d150d0bfe",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋房灯火静，客睡亦复安。",
      "弭彊力汲汲，涉广心漫漫。",
      "白露下百草，心知岁将阑。",
      "彼微者啼鴂，职使仇蕙兰。",
      "吾非蒿目人，初不与世患。",
      "淫雨作横流，执蠡挹之乾。",
      "我师青牛书，不争忌处先。",
      "既自守吾宝，在辱亦何叹。"
    ]
  },
  {
    "id": "2e89e420f8d940ff40e1096d484b77ab",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "群动同大块，冥冥含至精。",
      "乾坤职覆载，日月互昏明。",
      "蚊虫共一器，扰扰一时争。",
      "推移付大化，终古一空名。"
    ]
  },
  {
    "id": "2e89e420f8d940ff40e1096d79bb9993",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "太冬积严杀，布令兆微霜。",
      "凄凄中园木，华采欻摧藏。",
      "岂无孤芳者，佳菊独煌煌。",
      "后雕虽尔德，曷补蕙兰伤。"
    ]
  },
  {
    "id": "2e89e420f8d940ff40e1096d72a8e5da",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "炎刘运欲圮，蠹孽依根生。",
      "奸臣助斫丧，主意不得行。",
      "云谁知巢穴，请剑有朱卿。",
      "伤哉滔天祸，成此直士名。"
    ]
  },
  {
    "id": "2e89e420f8d940ff40e1096d22dfc112",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "唐皇欲丧乱，豺虎依山丘。",
      "君王信李训，玉殿行戈矛。",
      "系狗不系首，遭噬血横流。",
      "堂堂赞皇公，委弃不与谋。"
    ]
  },
  {
    "id": "2e89e420f8d940ff40e1096db65606c9",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "腹心主包藏，爪齿以自卫。",
      "折冲须豪英，靖国用君子。",
      "遐哉三五朝，此道无不备。",
      "晏婴才愧管，齐景不霸世。",
      "商子德惭奚，秦彊仍早圮。"
    ]
  },
  {
    "id": "2e89e420f8d940ff40e1096dce92718b",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风霜凛已高，岁月逝云迈。",
      "萧条陋巷士，藜藿守耿介。",
      "欲吐胸中语，旁人笑言大。",
      "漆室非近忧，宜遭邻里怪。"
    ]
  },
  {
    "id": "2e89e420f8d940ff40e1096d994996bc",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "登高望海县，秋日丽玉京。",
      "喧阗车马音，风震入青冥。",
      "大明属昌运，戴白不知兵。",
      "华衣美酒食，妇织子孙耕。",
      "生无系虏忧，乃觉患祸轻。",
      "请看五季世，战地犹榛荆。"
    ]
  },
  {
    "id": "2e89e420f8d940ff40e1096dd7c9c848",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西京全盛日，宫阙上参天。",
      "建章千万户，白昼下神仙。",
      "金琼丽云日，栱角压山川。",
      "一朝丧乱至，两观入戈鋋。",
      "渐台既已平，长门随飞烟。",
      "物大变亦巨，安荣竟徂迁。",
      "毋怪秦汉君，甘心惑神仙。"
    ]
  },
  {
    "id": "2e89e420f8d940ff40e1096d76c24896",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "穰侯抵关中，颇畏诸侯客。",
      "搜车计已迟，终困范公策。",
      "庸夫吝富贵，百计私自惜。",
      "势移祸败至，智巧竟何益。",
      "至公览英俊，苴补乃无隙。",
      "请看桑林饿，亦脱赵子厄。"
    ]
  },
  {
    "id": "2e89e420f8d940ff40e1096d361d688d",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "衅隙不在大，巫臣图夏姬。",
      "百端终困楚，吴子会黄池。",
      "怨有大于此，居高易逢危。",
      "何言戒困兽，无易箦中尸。"
    ]
  },
  {
    "id": "2e89e420f8d940ff40e1096d5fce2270",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "林居屏百患，覃思观幽遐。",
      "炎黄已芜没，末路多玼瑕。",
      "私智互驰骋，短长迭矜夸。",
      "更相为祸福，胜负时纷拿。",
      "超然赤松子，高笑在云霞。"
    ]
  },
  {
    "id": "2e89e420f8d940ff40e1096d873d8559",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "周王仗黄钺，自谓将天威。",
      "孤竹两君子，采薇旁笑之。",
      "岂徒惊世俗，趋死乃如归。",
      "周衰楚蒙吏，快辩多文词。",
      "高言毁二子，至与盗蹠齐。",
      "夷齐固齐圣，于道岂无知。",
      "轻身立世教，争夺尚如斯。"
    ]
  },
  {
    "id": "2e89e420f8d940ff40e1096df852cb39",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江湖有潜鳞，颇厌沮泽陋。",
      "朅来游沧溟，矫首观宇宙。",
      "是时三神山，忽陨巨鳌首。",
      "奔波走仙圣，龙蜃纷格斗。",
      "重渊沸日月，万类错昏昼。",
      "掉尾归去来，莲巢以为友。"
    ]
  },
  {
    "id": "2e89e420f8d940ff40e1096d34f8bbd5",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "众圣演世教，金仙独圆成。",
      "徒缘异形范，乃复遭讥评。",
      "幽居览物化，且复究吾形。",
      "捐书守寂寞，万化归无生。"
    ]
  },
  {
    "id": "2e89e420f8d940ff40e1096d77cd212d",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "治疾弭灵药，爽然疾有瘳。",
      "因兹涉方书，仙圣或可求。",
      "岂疾乃可治，而生不可留。",
      "吾将飞五金，息驾于蓬丘。"
    ]
  },
  {
    "id": "2e89e420f8d940ff40e1096d0b7b33b2",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "怀王弃屈子，憔悴楚江湄。",
      "终然葬鱼腹，终古耀文词。",
      "千年洛阳客，作赋不无讥。",
      "谓当弃之去，览德乃下之。",
      "君臣本大伦，当以恩义持。",
      "如皆轻合散，是与涂人夷。",
      "灵均岂愿沉，深意实在兹。",
      "傅怀终泣死，何亦拳拳为。"
    ]
  },
  {
    "id": "2e89e420f8d940ff40e1096d22b0043a",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微阴兆九地，万木方滋荣。",
      "微霜初可履，回首阳泉冰。",
      "秦王按剑日，丰沛赤精生。",
      "光辉能几时，日中月已升。",
      "达人知其然，居世忘骄矜。",
      "彼哉夸毗子，志气易满盈。"
    ]
  },
  {
    "id": "2e89e420f8d940ff40e1096d7970b419",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "处世三不遇，放歌归去来。",
      "林卧观太初，悠悠付一杯。",
      "扶摇震云海，三山安在哉。",
      "金丹或可学，他日出尘埃。"
    ]
  },
  {
    "id": "2e89e420f8d940ff40e1096da422fc34",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "苍鹰初化鸠，未忍望击搏。",
      "照水或见形，乃见悔其昨。",
      "丽戎有奇女，遭虏常涕洟。",
      "改服登晋宫，更恨来苦迟。",
      "变化驱念虑，丈夫或有之。",
      "贫贱矜怀宝，富贵乃无奇。"
    ]
  },
  {
    "id": "2e89e420f8d940ff40e1096ddc8b89b9",
    "title": "感遇二十五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "缫丝未缘鱼，有丝生网心。",
      "弦木以为弧，鸟兽不安林。",
      "大钧本无事，物类亦愔愔。",
      "谁令一机骇，万变起相寻。",
      "焚木岂人火，弃沙非外金。",
      "如何巧诈子，尚欲峻而深。"
    ]
  },
  {
    "id": "2e89e420f8d940ffe36cc7070c834d5e",
    "title": "晚春独酌有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春晏岩谷秀，乔木环我居。",
      "引此西涧泉，漍漍漱我除。",
      "危桥跨方池，修竹万有馀。",
      "人闲午阴静，鸟下惊游鱼。",
      "清风扫我堂，吏案无文书。",
      "手携金仙经，讽诵自卷舒。",
      "身闲去道近，地僻与世疏。",
      "何须缓巧颊，摇曳王门裾。"
    ]
  },
  {
    "id": "2e89e420f8d940ffe36cc707ad79c7f0",
    "title": "晚春独酌有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谁谓我无友，萧然山谷间。",
      "修竹乃佳客，清风如妙言。",
      "撷彼林间笋，致酒方池边。",
      "惟时春服成，花叶犹斑斑。",
      "月出我已醉，扶归不知眠。",
      "洒然中夜醒，起听西涧泉。",
      "世累乍去念，放歌心浩然。",
      "功名付长啸，持用乐目前。"
    ]
  },
  {
    "id": "2e89e420f8d940ff728979a22471eb33",
    "title": "粜官粟有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "持钱粜官粟，日夕拥公门。",
      "官价虽不高，官仓常若贫。",
      "兼并闭囷廪，一粒不肯分。",
      "伺待官粟空，腾价邀吾民。",
      "坐视既不可，禁之益纷纭。",
      "扰扰田亩中，果腹才几人。",
      "我欲究其源，宏阔未易陈。",
      "哀哉天地间，生民常苦辛。"
    ]
  },
  {
    "id": "2e89e420f8d940ff3e5e0a49e1e3db23",
    "title": "将离柯山十月二十七日",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "去此定有期，逝将泛扁舟。",
      "千里须聚粮，尚复少迟留。",
      "虽有隶囚籍，聊喜脱遐陬。",
      "问我行何之，岱宗古东州。",
      "念我所居堂，蓬茅委荒丘。",
      "西窗两芭蕉，谁见春萌抽。",
      "园梅粲已发，门掩懒重游。",
      "今晨一长叹，离思浩难收。"
    ]
  },
  {
    "id": "2e89e420f8d940ff85bc6c50b982f1cd",
    "title": "视盗之南山",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "穷冬策羸马，祇役走南山。",
      "原野势忽尽，并溪屡回沿。",
      "列石如牛羊，流泉鸣佩环。",
      "两峡忽壁立，仰失团圆天。",
      "浅涧冻欲绝，层冰洌我泉。",
      "跻攀越前岭，危石万丈悬。",
      "衣薄近翠壁，云低上层颠。",
      "谷深日无辉，地绝风更寒。",
      "百里不逢人，我徒互悲叹。",
      "但见女几峰，万寻戈剑攒。",
      "淋漓锁冰雪，冷射狐裘穿。",
      "日暮投主人，茅茨起孤烟。",
      "燃薪不计束，未解手足拳。",
      "主人前致辞，问官来苦艰。",
      "我答岂得已，王事不可闲。",
      "馈我脱粟饭，殷勤为加餐。",
      "山家无酒肉，粗粝味亦甘。",
      "月出万岭光，夜归霜满鞍。",
      "回视所历途，猿鸟应愁颜。",
      "暗想酸两股，夜眠惊梦魂。",
      "人生亦可贵，何事恋微官。"
    ]
  },
  {
    "id": "2e89e420f8d940ff3a46a2280aa55a5a",
    "title": "冬日自福昌之渑池",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "群岗洛阳西，势若海浪翻。",
      "连岭起我左，层阜当我前。",
      "采如兽腾突，缭若蛇蜿蜒。",
      "外高陟缥缈，却下逼重渊。",
      "老崖忽中断，俯视毛骨寒。",
      "百丈未见底，立土如岩峦。",
      "登高望四垠，目断无平川。",
      "崩腾万马群，出没相后先。",
      "虽有貔虎军，顾步安得前。",
      "我观绝塞处，块土万雉坚。",
      "崤渑自古险，秦人有重关。",
      "信哉天作固，扃键谁敢干。",
      "时平战伐息，地辟村落闲。",
      "堆阜何茫茫，耕桑莽相连。",
      "平生喜壮观，吊古重悲叹。",
      "山川只自尔，兴废何多端。"
    ]
  },
  {
    "id": "2e89e420f8d940ff3f9a2d11127d80c8",
    "title": "宿峻极下院",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "天寒苍山高，野寺在山麓。",
      "长林系我马，古屋留客宿。",
      "空岩阴风豪，达旦号古木。",
      "梦为神仙游，境界脱尘俗。",
      "平明出户望，晓日在岩腹。",
      "冰霜刮昏霾，万丈攒翠玉。",
      "山行日已久，常苦见未足。",
      "犹同贤者处，愈久愈可欲。",
      "传闻峻极岭，千里如在目。",
      "愧尔岩上僧，穷年玩幽独。"
    ]
  },
  {
    "id": "2e89e420f8d940ffa9d4bb21072d7348",
    "title": "下崿岭",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "阴风吹我衣，左右入石壁。",
      "石色寒更青，萧萧响枯枥。",
      "深行方惨淡，路尽两崖辟。",
      "群山岔然来，千里平若席。",
      "兹惟东周壤，气象雄万国。",
      "山河拱别都，自古帝皇宅。",
      "轘辕天设险，坐制万夫力。",
      "周公卜迁鼎，彼肯事无益。",
      "天寒僮仆愁，岁晚霜霰逼。",
      "缅思垂堂戒，揽辔三叹息。"
    ]
  },
  {
    "id": "2e89e420f8d940ff3a09f4e7c0747408",
    "title": "初离淮阴闻汴水已下呈七兄",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝离淮阴市，春水满川平。",
      "依依道边人，送我亦有情。",
      "千里积雪消，布谷催春耕。",
      "人家远不见，柳色烟中明。",
      "轻舟鸣桹子，野静遥相应。",
      "连网收泼剌，嘉鱼饱南烹。",
      "平生晤语欢，促膝联弟兄。",
      "相逢古难得，白发老易生。",
      "樯乌飞更北，汴柳绿相迎。",
      "从今淮山梦，却在凤凰城。"
    ]
  },
  {
    "id": "2e89e420f8d940ffebe59fc34e1e3e54",
    "title": "次韵七兄龟山道中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "连山赴灵龟，石脚叠如积。",
      "巍峨黄金刹，负此鳌背力。",
      "孤舟系东风，淮雨暗春色。",
      "朝来一怅望，别此岩下石。",
      "危樯鼓帆腹，轻橹跨浪脊。",
      "林分岸忽尽，鸟去天末极。",
      "远游快新瞩，胜事旋陈迹。",
      "怅此故里违，尘驾何时息。"
    ]
  },
  {
    "id": "2e89e420f8d940ff6671121afbec59a3",
    "title": "龟山水陆院",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "院静步柏影，庭虚闻塔铃。",
      "连龛香惨淡，古榜金青荧。",
      "山背负华殿，淮身朝广庭。",
      "幡花龙护法，梁栋神扶倾。",
      "缅怀开山人，天眼照废兴。",
      "一庵檀施集，百堵神鬼惊。",
      "支祁万古穴，石老深潭清。",
      "坐令金仙力，镇此水府灵。",
      "我来望春野，高阁近青冥。",
      "白发老比丘，俯偻困逢迎。",
      "岂无世外人，燕坐守无名。",
      "重堂百僧会，合有菩萨行。",
      "平生一钵意，长岁百虑更。",
      "狂逃不知返，胜地念浮生。"
    ]
  },
  {
    "id": "2e89e420f8d940ff674d4d7270089858",
    "title": "曲河驿初见嵩少",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我行日益深，所遇日益好。",
      "森然过绝壁，惨淡石色老。",
      "层峰乍崩奔，峻峡忽开导。",
      "清溪泻两间，浅濑浮水鸟。",
      "萦纡石路窄，构架野桥小。",
      "娟娟翠筱寒，时见木合抱。",
      "危亭偶平旷，是日见嵩少。",
      "峨峨重云外，傲睨插苍昊。",
      "坐令群山势，凌轹困籍蹈。",
      "平生忽俗事，丘壑情所好。",
      "无谋苟自给，薄官废幽讨。",
      "岂无幽栖士，顾我林下笑。",
      "会当采芝去，富贵曷足道。"
    ]
  },
  {
    "id": "2e89e420f8d940ff26617600e7c54057",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西风吹前林，壮士中夜兴。",
      "感此岁月晚，白发来无情。",
      "少年读诗书，意与屈贾争。",
      "口谈霸王略，锐气虹霓横。",
      "天衢白日开，致主皎丹诚。",
      "岂怀富贵念，但愧稷契朋。",
      "栖迟客淮海，忧患相缠婴。",
      "憔悴消壮气，饥寒费经营。",
      "心期与外物，易失常难并。",
      "萧条为斗粟，贫贱洛阳城。",
      "我生亦有命，荣辱复何惊。",
      "但惊岁律遒，慷慨怀平生。",
      "呼儿致浊酒，长啸视青冥。",
      "醉为梁父吟，吟终谁为听。"
    ]
  },
  {
    "id": "2e89e420f8d940ff26617600c69cae54",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "飘风激浮云，飞雨来若注。",
      "絺衣逼新凉，感此岁云暮。",
      "高堂有华簟，坐觉颜色故。",
      "人情随炎凉，兴废一何屡。",
      "鲜鲜中庭菊，华叶日敷布。",
      "可怜摇落中，尔独傲霜露。",
      "官闲随俗念，岁晚无欢趣。",
      "惟与青山期，晴明蹑芒履。"
    ]
  },
  {
    "id": "2e89e420f8d940ff266176000c7ac5f2",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜静四听绝，蟋蟀鸣我堂。",
      "知时尔虽早，啧啧竟何伤。",
      "西风肃万木，百物皆摧藏。",
      "尔岂不自得，悲鸣诉中肠。",
      "寒衣已在椸，纨扇委空床。",
      "豳诗嗟妇子，入处谨风霜。",
      "而我独何成，远游悲异乡。",
      "出处两无策，感时空慨慷。"
    ]
  },
  {
    "id": "2e89e420f8d940ff26617600e798a6ba",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁暮无所为，官门聊饮酒。",
      "家贫乏肴果，撷蔬不盈手。",
      "要归一醉尔，宁复计薄厚。",
      "颓然几案间，樗散忘宇宙。",
      "古来痛饮人，可是耽醇酎。",
      "由来困寂寞，聊此娱昏昼。",
      "纷纷眼前物，泯泯胸中垢。",
      "当其暂忘去，快若免介胄。",
      "萧萧风入檐，皎皎月当牖。",
      "歌罢兴已阑，感叹还搔首。"
    ]
  },
  {
    "id": "2e89e420f8d940ff266176009c2540c6",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "虫鸣一何悲，竟夕不能已。",
      "缺月能几何，光辉还暂尔。",
      "青灯照床帷，解带偃宵寐。",
      "劳劳随朝日，既夕聊此憩。",
      "是非竞贤否，荣辱争贱贵。",
      "纷然无时停，膏火互煎沸。",
      "区区竟何有，俯仰终一世。",
      "痴儿自骄玩，达者已高逝。",
      "无营谢巧械，咋舌笑愚嗜。",
      "犹须多贮酒，迟暮聊卒岁。"
    ]
  },
  {
    "id": "2e89e420f8d940ff26617600da0cf5cc",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西风扫黄叶，零落委我前。",
      "闭门无来客，空床过午眠。",
      "床头亦何有，狼籍古人编。",
      "琳琅巧言语，照辉后世传。",
      "馀荣更何恃，朽骨但茫然。",
      "悲哉事无益，辛苦劳生前。",
      "嗟我方病此，诗书费雕镌。",
      "知愚不自已，既痼何由痊。",
      "霜梧夜槭槭，寒菊朝娟娟。",
      "胡为不饮酒，戚戚愁吾年。"
    ]
  },
  {
    "id": "2e89e420f8d940ff26617600d70eb47b",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "悠悠春与秋，泯泯朝复夜。",
      "济时无远图，谋食阻高谢。",
      "茫茫两不可，默默私自咤。",
      "疏弦无悦音，失路有迷驾。",
      "孟轲竟迂阔，樊子欲耕稼。",
      "古人不吾待，孑孑欲谁舍。",
      "诗书颇完缉，官事幸休暇。",
      "聊从心所乐，此外曷足藉。"
    ]
  },
  {
    "id": "2e89e420f8d940ff266176001a688d12",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "原野日辽阔，南山疏亭亭。",
      "夏云敛氛翳，秋木呈疏明。",
      "幽居苦不乐，展步乘朝晴。",
      "嗟我无羽翼，何由蹑峥嵘。",
      "神仙虽诞漫，可以忘俗情。",
      "乘桴古亦有，况复凌沧溟。",
      "浮生既有限，散诞烦冠缨。",
      "黄精若可采，高揖吾其行。"
    ]
  },
  {
    "id": "2e89e420f8d940ff266176002a108b3f",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋风从西来，百草随委弃。",
      "如何中庭花，粲粲濯朝霁。",
      "虽怀迟暮感，独秀亦云异。",
      "炎凉各一时，岂必桃李贵。",
      "迟功有暮祉，锐进或先退。",
      "由来一气耳，琐屑何足计。"
    ]
  },
  {
    "id": "2e89e420f8d940ff26617600610fe03b",
    "title": "秋怀十首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吏散门寂寂，虫鸣夜沉沉。",
      "素壁上明月，凉风摇树阴。",
      "悲歌忽不惬，感叹涕盈衿。",
      "写此牢落怀，默坐弹鸣琴。",
      "俗耳不好古，古人已非今。",
      "悲哉旷四海，孑孑无知音。"
    ]
  },
  {
    "id": "2e89e420f8d940fff1db5e225a7ef565",
    "title": "初冬偶成",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清商忽已谢，环堵缅清冬。",
      "今晨起何早，肃气凄房栊。",
      "繁霜凛欲结，霁雾迷长空。",
      "理畦晓蔬尽，收果高林空。",
      "六年淮阳客，岁岁风景同。",
      "吁嗟吾老矣，抚事思无穷。"
    ]
  },
  {
    "id": "2e89e420f8d940ff9ebe01161861e316",
    "title": "寄集节二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "陈侯气飘飘，谁敢易挹酌。",
      "俊如抟风鹰，清如唳霜鹤。",
      "高怀落俗事，见者初骇愕。",
      "须臾发其有，珠玉随洒落。",
      "浩然谢畦畛，谁不爱而乐。",
      "论交嗟我晚，玉手未暖握。",
      "别来星一周，庭竹再飘箨。",
      "洛阳谁知子，恐未免寂寞。",
      "峥嵘胸中气，谁与发其钥。",
      "知心古所少，献厚报或薄。",
      "兴怀每念此，中夜情抱恶。",
      "虽然千金璧，岂得常在璞。",
      "山城一尊酒，子去谁酬酢。",
      "高歌遣我思，长啸观寥廓。"
    ]
  },
  {
    "id": "2e89e420f8d940ff9ebe0116e007c4c5",
    "title": "寄集节二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北风号空庭，山雪鸣急霰。",
      "是时我与子，倾盖初相见。",
      "相逢两恨晚，语罢喜复叹。",
      "明灯照红炉，杯酌方烂漫。",
      "刘公摩霜鬓，气若初捷战。",
      "喜我两人交，深杯手持劝。",
      "纵横恣谈笑，一醉便侵旦。",
      "想子病酒容，蓬头不能饭。",
      "那知会日少，告别不容恋。",
      "出门送子归，惨若失侣雁。",
      "终朝或不语，妻子怪相问。",
      "别来三得书，日月去如箭。",
      "栗亭在何处，山川浩千万。",
      "吾将理南棹，遂我江湖愿。",
      "两如随风云，那复计聚散。",
      "迟君秣骊驹，别我过穷县。"
    ]
  },
  {
    "id": "2e89e420f8d940ff73a699714e28c036",
    "title": "食杞",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江皋春气足，佳杞蕃新苗。",
      "老蘖饱霜露，馀滋发柯条。",
      "青青被修冈，若若缘空壕。",
      "僮归必盈筐，一杯劝尔劳。",
      "神农不吾期，夸誉何忉忉。",
      "坚筋及奔马，莹目察秋毫。",
      "馀功补阳干，清利胜堇椒。",
      "老臞天随翁，空斧无脂膏。",
      "饭成资尔荐，长对颜家瓢。"
    ]
  },
  {
    "id": "2e89e420f8d940ff7dc27916483b1605",
    "title": "在告家居",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝日入寒屋，春风已复来。",
      "老子朝睡足，悠然有好怀。",
      "冬温抱微疾，亦不禁酒杯。",
      "悠悠三酌后，径使牢愁开。",
      "恼我以贫贱，我心如死灰。",
      "诱我以富贵，我视如尘埃。",
      "以此行世间，何往愿不谐。",
      "呼奴具鱐脯，蔬果粗安排。",
      "瓶中幸未燥，不醉何归哉。"
    ]
  },
  {
    "id": "2e89e420f8d940ffac74ca7a94a99067",
    "title": "腊月十八日蚤苦寒与家妇饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒夜不可旦，老鸡鸣苦迟。",
      "晨兴出户视，风折山树枝。",
      "最爱堂东梅，洌寒亦弄姿。",
      "夜来月中影，窥我读书帷。",
      "中庭石井栏，晨汲气如炊。",
      "今日复何事，环佩联冰澌。",
      "瓷罂有芳醇，庖舍具鲜肥。",
      "地炉炽新炭，三酌对山妻。"
    ]
  },
  {
    "id": "2e89e420f8d940ffa3fc6f9437ec3c88",
    "title": "余谪居齐安寓郡东佛舍而制不得逾岁今冬遂移居因遣秬秸料理新居作诗示之",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "孟冬寒气至，北风群木衰。",
      "微霖堕檐瓦，老客卧先知。",
      "二年萧寺客，巾履忽复移。",
      "谁令简书畏，易此鹪鹩枝。",
      "冥冥造化中，毫厘阴有司。",
      "念此虽细事，亦非人所为。",
      "东窗颇明爽，洒扫吾遨嬉。",
      "浊酒为余办，勿使叹空卮。"
    ]
  },
  {
    "id": "2e89e420f8d940ffefa1b9b5369561dd",
    "title": "自乾明移居柯山何氏第令秬秸先葺所居",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾居最易足，容膝便有馀。",
      "平生一亩宫，游宦乖所图。",
      "谪官求便安，僦舍柯山隅。",
      "洒扫勤汝力，真成野人居。",
      "栖鸿媚夜渚，待旦志在涂。",
      "栖迟聊复尔，本不计忧娱。",
      "惟此东窗下，可以陈图书。",
      "三酌便陶然，何者为吾庐。"
    ]
  },
  {
    "id": "2e89e420f8d940ff9b5ed0e7a30f5add",
    "title": "十月十二日夜务宿寄内",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜寒欺老人，展转睡不足。",
      "长年怕为客，况此空斋宿。",
      "嗈嗈度云雁，瑟瑟受霜竹。",
      "冻骹冷如植，未觉重衾燠。",
      "天明起盥栉，淡日初照屋。",
      "寄声家具酒，买鱼烹雁鹜。"
    ]
  },
  {
    "id": "2e89e420f8d940ffe8685029bd65b39c",
    "title": "迁居罗溪",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "毕方逐未去，里巷时狂走。",
      "念君箪瓢外，颜室空无有。",
      "误忧黎元谩，烜赫惊户牖。",
      "我虽厌迁次，寒突黔已久。",
      "平生昧奇字，安得君载酒。"
    ]
  },
  {
    "id": "2e89e420f8d940ffb61c2ad932787472",
    "title": "东园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮云蔽亭午，白日成萧森。",
      "馀凉入坐隅，萧洒散烦襟。",
      "孟夏爱吾屋，秀木成佳阴。",
      "众果颇已成，永日鸣山禽。",
      "杖履时亦到，逍遥忘滞淫。",
      "举头天雨霁，落日低遥岑。"
    ]
  },
  {
    "id": "2e89e420f8d940ffcd5e3487838ec2ee",
    "title": "步蔬圃",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "荒城繁草木，落日下牛羊。",
      "巍亭俯蔬圃，秋物半青黄。",
      "敢爱雄鸡冠，殷鲜如激昂。",
      "黄葵贵且丽，薄夜掩其房。",
      "低篁掩蟋蟀，枯苇巢螳螂。",
      "落落中畦枣，垂实半老苍。",
      "深行乱飞蝶，时亦掇芳香。",
      "况复携妇子，笑言何乐康。",
      "归溪踏新月，到家灯烛光。",
      "田园兴偶动，疏懒意何长。"
    ]
  },
  {
    "id": "2e89e420f8d940ffe4074226065e8d58",
    "title": "步下四望亭至东坡柳径访邠老不遇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北下四望岭，两山中旷平。",
      "萦纡蟠径术，迤靡分沟塍。",
      "林间樵汲路，垄外牛羊鸣。",
      "落景急晚舂，浅泥闻耦耕。",
      "馀红犹落落，高绿或亭亭。",
      "柳间见衡门，攲屋尚峥嵘。",
      "主人掩关去，春芜空复青。",
      "论文挈儿曹，得句怀友生。",
      "安得辋川翁，画此十幅屏。"
    ]
  },
  {
    "id": "2e89e420f8d940ff2d47331997a03398",
    "title": "上巳日洛岸独游寄陈永宁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风雩感贤游，嘉节偶乘兴。",
      "人稀好鸟语，麦秀春野静。",
      "澄波漾清洛，游子渡明镜。",
      "南山夜来雨，云日淡相应。",
      "解鞍憩高柳，览物动新咏。",
      "优游徒侣喜，丰熟蔬果盛。",
      "官闲省文檄，俗古少喧竞。",
      "乘闲辄独游，兹焉乐吾性。"
    ]
  },
  {
    "id": "2e89e420f8d940ffbde40f361cf7b8c8",
    "title": "渡洛游三乡书所见",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "重云蔽南山，远见山雨白。",
      "我行山之北，便与云雨隔。",
      "西风来如奔，零乱云物拆。",
      "驱除信果决，滂霈绝馀滴。",
      "收雷如归师，蹄辙度南碛。",
      "群峰涌地出，掀荡无留碧。",
      "暮投三乡寺，落日在东壁。",
      "钟鸣高阁晚，野迥见归翼。",
      "还家晚川静，秋月未生魄。",
      "聊资览物态，应用慰行役。"
    ]
  },
  {
    "id": "2e89e420f8d940fff25e0b5e6638b648",
    "title": "游白马寺",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋林转层崖，步踏落叶响。",
      "森森夹路竹，矗矗羽林仗。",
      "精庐隐深坞，门启台殿敞。",
      "累累霜果悬，落落寒木壮。",
      "房深灯火暖，纵饮颇酣畅。",
      "山寒夜已深，岭白月微上。",
      "天明寺南去，幽路隘而昉。",
      "林分径忽断，浅涧阔逾丈。",
      "崩奔被涧石，大小非一状。",
      "丸丸列囷廪，落落排瓮盎。",
      "鸣泉走石罅，联络弄清涨。",
      "喧颓竞飞漱，派泻或平漾。",
      "群行命朋俦，困息植吾杖。",
      "沿松见奇鼠，石蟹侑朝饷。",
      "深行耳目静，挤险谁复让。",
      "寒联老木阴，暖值丹崖旷。",
      "秋晖堕平野，暮鸟啼青嶂。",
      "徜徉未知返，欲去意先怆。",
      "膏粱与薇蕨，美恶随所尚。",
      "当其两自得，厌满绝馀望。",
      "乃知山林乐，岂为隐者妄。",
      "况吾不事事，枯槁理则当。",
      "遑遑施仁义，此固圣贤量。",
      "我自沮溺徒，疏顽安可强。"
    ]
  },
  {
    "id": "2e89e420f8d940ffdea00a1c94d3c340",
    "title": "独游崇化寺题观音院",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "默默苦不展，驾言陟崇岗。",
      "人远尘坌息，高门开宝坊。",
      "华檐敞虚殿，乔木护修廊。",
      "闲庭引幽步，偃息得兹堂。",
      "惟时炎火衰，清秋朝暮凉。",
      "窗虚竹色静，风远松声长。",
      "遥山露云表，远水连天光。",
      "独游不自得，遐眺有馀伤。",
      "留滞感华岁，登临思故乡。",
      "言归日已夕，月出林苍苍。"
    ]
  },
  {
    "id": "2e89e420f8d940ff6a2be7abaab927b9",
    "title": "宿凤翅山悬泉寺",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋山晚景凉，幽路转石壁。",
      "稍知步武峻，渐与鸡犬隔。",
      "层崖恃我西，悬瀑垂百尺。",
      "崩腾捣重泓，昼夜碎圭璧。",
      "天寒行已深，岭转客暂息。",
      "最爱下山泉，潺潺马蹄侧。",
      "重门敞幽寺，台殿互开辟。",
      "野僧三四人，披衣出迎客。",
      "阴阴修竹静，下有神龙宅。",
      "泓澄一亩泉，黯黯万古色。",
      "翛然改瞻视，异物如不隔。",
      "萧萧毛发疏，伫立动神魄。",
      "云低秋天阴，木落山日夕。",
      "房寒灯火青，夜久人语寂。",
      "通宵淡无梦，起望晓天白。",
      "山川接周韩，清洛去不极。",
      "我无轩冕意，野性自夙昔。",
      "尘埃阻幽好，奔走愧谋食。",
      "偷闲到丘壑，便欲老泉石。",
      "君有在笼鹤，岂愿潜六翮。",
      "将归且复止，既去缓吾策。",
      "寄语山中人，行当蜡双屐。"
    ]
  },
  {
    "id": "2e89e420f8d940ff6d7bf6aa84772733",
    "title": "病愈登叠嶂楼",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "沉疴幸萧散，登览慰无聊。",
      "江南春尚早，馀雪冒山椒。",
      "野梅临风谢，溪澌映日消。",
      "晴林鸟声乐，幽墅水文摇。",
      "新年人意乐，初霁物华饶。",
      "共理惭良牧，无政载风谣。"
    ]
  },
  {
    "id": "2e89e420f8d940ffed36bd555f2c74a1",
    "title": "登双溪阁",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清溪浮天光，北骛而西折。",
      "群山合沓来，断作青玉玦。",
      "中围万家邑，箫鼓乐芳节。",
      "仲春卉木丽，红绿晚明灭。",
      "重楼压城角，高眺俯木末。",
      "川云断还续，谷鸟鸣复歇。",
      "兴阑未能返，留酌待芳月。"
    ]
  },
  {
    "id": "2e89e420f8d940ff4b7415c52ac1ae9b",
    "title": "淮阳",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淮阳古帝墟，鄙夫少所游。",
      "最爱城西路，槐榆拱高秋。",
      "城下古濠水，清澄泓不流。",
      "嗟哉始封君，千古留一丘。",
      "西风臛新兔，鱼鳖亦易求。",
      "谷穗如垂珠，松林风飕飕。",
      "异乡仍谪官，一步九回头。",
      "何时守一廛，白首自锄耰。"
    ]
  },
  {
    "id": "2e89e420f8d940ffad72f323b0c2fa84",
    "title": "新开北原",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山深草木多，春夏废剪剔。",
      "北原有高溪，经岁不蹑屐。",
      "阴根走重险，飞蔓密如织。",
      "交柯不容鸟，老蘖顽若石。",
      "由兹废登眺，幽致莽萧瑟。",
      "杖藜每独往，驻立为叹息。",
      "穷秋九月衰，霜过万叶赤。",
      "北风始驱除，蒙翳遭搏击。",
      "乘时集吾徒，斤斧必谨饬。",
      "攀缘穷剪伐，上下恣搜剔。",
      "霜芒落劲节，巨斸剖坚植。",
      "蛟龙脱鳞须，犀兕遗骨革。",
      "薪蒸不足道，椽栋固委积。",
      "纷纭一日劳，既暮岩薮辟。",
      "寒篁露幽翠，佳木呈秀色。",
      "高台忽平敞，快步失荆棘。",
      "巉巉女几峰，次第见晴碧。",
      "遥村暮烟合，乌鸟寒寂历。",
      "纵横目前景，指顾归咫尺。",
      "兹焉遂忘返，渐可携尊席。",
      "人间有能事，功效在勤力。",
      "恶深当痛治，秽尽善斯得。",
      "经年滞穷谷，庶以娱朝夕。",
      "题诗寄初终，抚事心有激。"
    ]
  },
  {
    "id": "2e89e420f8d940ff57288e3e979ff7fd",
    "title": "春游昌谷访李长吉故居",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "连山忽中开，呀若敞双户。",
      "清泉泻中间，行子并溪去。",
      "苍崖左右壁，田垄亦棋布。",
      "渠流涨春漪，鸣涧转芳屿。",
      "鸡豚见茅屋，负檐隐微路。",
      "竹坞蔼青葱，花岩被红素。",
      "仲春雨新敛，晴日破氛雾。",
      "南山当其门，列嶂俨环护。",
      "深行不知厌，舍马时独步。",
      "欣然耳目惬，遂我麋鹿趣。",
      "朝随浮云来，归辔月中度。",
      "惆怅锦囊生，遗居无复处。"
    ]
  },
  {
    "id": "2e89e420f8d940ff9c7da4f0492f8dc5",
    "title": "寄题何戢秀才琬琰堂",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "幽人筑淇澳，不与世相闻。",
      "独携千卷书，过于骨肉亲。",
      "辛苦作室堂，插架如鱼鳞。",
      "时时体不住，一遇千载人。",
      "山川兵火后，墟庙金石存。",
      "消磨馀纸墨，幻灭去无痕。",
      "功名但如此，知子道可尊。",
      "不遗世一毫，以全与其身。",
      "包丑傅黛膏，百态售笑颦。",
      "谁能双蛾眉，闭户自贵珍。",
      "鄙人有夙尚，愿与幽侣敦。",
      "他年抱健犊，听啸入苏门。"
    ]
  },
  {
    "id": "2e89e420f8d940fff4529caab6c6607a",
    "title": "读管子",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夷吾相桓公，岂复偶际会。",
      "观其平生心，身已有所委。",
      "天方困生民，吊伐实在己。",
      "求居寓所欲，纠与白等耳。",
      "堂堂东海邦，内政谨疆理。",
      "南荆北达燕，玉币走千里。",
      "仲尼免左衽，自以身受赐。",
      "孟轲圣之偶，非薄良有谓。",
      "彼狂后世儒，诋毁恣轻议。",
      "嗟哉不量分，讵解圣贤意。",
      "区区彼商鞅，操术良非是。",
      "为法昧所从，以身受其弊。"
    ]
  },
  {
    "id": "2e89e420f8d940ff85bf49e131dc6f89",
    "title": "读杜集",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风雅不复兴，后来谁可数。",
      "陵迟数百岁，天地实生甫。",
      "假之虹与霓，照耀蟠肺腑。",
      "夺其富贵乐，激使事言语。",
      "遂令困饥寒，食粝衣挂缕。",
      "幽忧勇愤怒，字字倒牛虎。",
      "嘲词破万家，摧拉谁得御。",
      "又如滔天水，决泄得神禹。",
      "他人守一巧，为豆不能簠。",
      "君独备飞奔，捷蹄兼骏羽。",
      "飘萍竟终老，到死尚为旅。",
      "高才遭委弃，谁不怨且怒。",
      "君乎独此忘，所惜唐遗绪。",
      "悲嗟痛祸乱，欲取彝伦叙。",
      "天资自忠义，岂媚后人睹。",
      "艰难得一职，言事竟龃龉。",
      "此心耿可见，谁肯浪自苦。",
      "鄙哉浅丈夫，夸己讪其主。",
      "文章不知道，安得擅今古。",
      "光焰万丈长，犹能伏韩愈。"
    ]
  },
  {
    "id": "2e89e420f8d940fffee5778f1ee68d71",
    "title": "石曼卿三佛名大字",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "石公神仙狂，脱落隐诗酒。",
      "馀情到翰墨，落笔闻宇宙。",
      "峥嵘龟山殿，风雨梁栋旧。",
      "煌煌三佛榜，铁柱贯金纽。",
      "开张宫室正，浑实山岳厚。",
      "井水骇龙跧，蚁封观骥骤。",
      "欲知分毫初，一釂尽数斗。",
      "墨池毡作笔，神运不知手。",
      "从容解牛际，萧散善刀后。",
      "古来精绝艺，所贵神气守。",
      "呜呼涡水侧，爽气一培塿。",
      "微工付浩劫，念此终销朽。",
      "乾坤一大幻，妄计金石寿。",
      "惟有龛中人，吾生兹稽首。"
    ]
  },
  {
    "id": "2e89e420f8d940ffb4f9b7f371914c7f",
    "title": "卧病读韦苏州诗呈无咎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "闲官无吏课，未午省中归。",
      "端居属微疾，偃卧度秋辉。",
      "书帙纷几席，减谷亦清羸。",
      "庭花败风雨，晚蝶弄馀姿。",
      "怀公天津语，梦起江湖思。",
      "高秋挟健橹，一与水神嬉。",
      "上去触樯阈，奋飞有絷维。",
      "令人惭髀肉，消尽定何为。"
    ]
  },
  {
    "id": "2e89e420f8d940ffd00468fd63c1a6bf",
    "title": "读太白感兴拟作二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "瑶姬上帝子，天日与晶光。",
      "万古巫山中，玉颜照秋江。",
      "世界一培塿，谁知楚襄王。",
      "宋生底虫蛆，妄以己意量。",
      "我无世上心，乃游不死乡。",
      "与尔等爱恶，朽枯终一藏。"
    ]
  },
  {
    "id": "2e89e420f8d940ffd00468fdb3692bd6",
    "title": "读太白感兴拟作二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "陈王本无赖，少与美人期。",
      "蛾眉作秽血，蛊鬼尚何知。",
      "乃复结绸缪，伫车心伤悲。",
      "幻灭犹欲取，哀哉一痴儿。",
      "千年化异物，双作鸳鸯飞。",
      "终然随大化，飘荡今何之。"
    ]
  },
  {
    "id": "2e89e420f8d940ffa2823837989e7735",
    "title": "读唐书二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "隋文方混一，自谓垂无疆。",
      "安知房之乔，拱立待其亡。",
      "哲人妙观世，俗虑固不长。",
      "我知蒲柳衰，宁待遘风霜。",
      "奇姿终英发，起骖龙凤翔。",
      "巍巍贞观绩，千载配虞唐。"
    ]
  },
  {
    "id": "2e89e420f8d940ffa28238370da99791",
    "title": "读唐书二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "二张挟嬖宠，声势各滔天。",
      "蛇鼠依城社，自谓终千年。",
      "天道恶满盈，五龙忽腾骞。",
      "断头谁救汝，猳豚尸道边。",
      "击狗不击首，反噬理必然。",
      "智勇忽迷方，脱匣授龙泉。",
      "区区薛季昶，先事仅能言。",
      "留祸启临淄，败谋岂非天。"
    ]
  },
  {
    "id": "2e89e420f8d940ff42ded49bc6c319e4",
    "title": "睡起效韦苏州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "睡足起无事，开扃步中园。",
      "中园复何有，花草蔼已繁。",
      "飞红被行路，山鸟时一喧。",
      "时雨副耕稼，农事起郊原。",
      "仰欣天时好，俯惊岁月奔。",
      "自怜栖迟者，守寂没亡言。"
    ]
  },
  {
    "id": "2e89e420f8d940ff337e7a5d6ba6f394",
    "title": "饮酒拟柳子厚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "泽国多水气，日西春尚寒。",
      "穷居无乐事，且复开清樽。",
      "一酌召和气，三觞失愁颜。",
      "百忧如崩云，天地为我宽。",
      "采采中田杞，愈食仍甘餐。",
      "登盘自有味，何必盛炮燔。"
    ]
  },
  {
    "id": "2e89e420f8d940ffba05304954f3ee3b",
    "title": "何斯举惠酒",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "孟夏饮烧酒，穷居莫致之。",
      "扣门闻好语，出应自披衣。",
      "双榼俨在门，使者前致词。",
      "敛衽受嘉贶，敬此旨且时。",
      "且喜尊不燥，安得计淳漓。",
      "但恐昧奇字，令人愧鸱夷。"
    ]
  },
  {
    "id": "2e89e420f8d940ffc0cc34be9b8171df",
    "title": "文周翰邀至王才元园饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝衫冲晓尘，归帽障夕阳。",
      "日月马上过，诗书箧中藏。",
      "心疑长安人，一一如我忙。",
      "城西有佳友，延我步闲坊。",
      "入门见主人，谢客无簪裳。",
      "蒲团乌皮几，密室留妙香。",
      "门前佳木阴，堂后罗众芳。",
      "饭客炊雕胡，旨酒来上方。",
      "盈盈双鬟女，身小未及床。",
      "执板歌一声，宾主无留觞。",
      "嗽井消午醉，扫花坐晚凉。",
      "主翁尘外人，三十辞明光。",
      "闭门自灌园，种花见老苍。",
      "有才不试事，归卧野僧房。",
      "知君非徒然，顾我不能量。",
      "始知同一国，喧静自相忘。",
      "众绿结夏帷，老红驻春妆。",
      "何惜君马蹄，坐令风雨狂。"
    ]
  },
  {
    "id": "2e89e420f8d940ff90a59f6434be6629",
    "title": "寺晚",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春寒掩古寺，迟日转修廊。",
      "古殿流尘暗，空庭碧草芳。",
      "中有支筇者，非醉亦非狂。",
      "谪官沧江上，已换一炎凉。",
      "春来不出门，蔬饭守禅堂。",
      "不知门外花，风雨知在亡。",
      "兴来时展卷，睡足自焚香。",
      "清吟尝旨酒，疏懒味何长。"
    ]
  },
  {
    "id": "2e89e420f8d940ff864b69dad4333087",
    "title": "辛未立春",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "彩胜耀朝日，欢言立新春。",
      "朝阳披宿霭，颇觉天地温。",
      "蔬盘簇细甲，相劝御芳辛。",
      "谁云冰霜底，微绿还陈根。",
      "我居双老槐，对耸苍龙鳞。",
      "岁穷益惨淡，何以慰老人。"
    ]
  },
  {
    "id": "2e89e420f8d940ff45e3218da57d75d5",
    "title": "三更",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "三更月晕合，定知明日雨。",
      "开门已萧飒，寒气侵庭宇。",
      "东风变凄凛，闭户思室处。",
      "赖兹尊有酒，细酌供燕语。",
      "斗杓行指卯，虽寒能几许。",
      "惟应园林好，新霁千花吐。"
    ]
  },
  {
    "id": "2e89e420f8d940ffa37a96048b029035",
    "title": "正月二日探春",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "青春来几时，腊雪消未已。",
      "苍茫陈根中，新绿已映趾。",
      "高风变冰霜，和气从此始。",
      "青芒缀蒲柳，红粒妆桃李。",
      "融泥发新阳，暖日动生意。",
      "经年不窥园，偶此携妇子。",
      "提筐撷野甲，若苦寒蔬美。",
      "新年酌尊酒，佳节聊燕喜。",
      "优游自有趣，朝市苦多事。",
      "闲暇不易求，宁须叹留滞。"
    ]
  },
  {
    "id": "2e89e420f8d940ff449a1931e78d5982",
    "title": "端居二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "舍东日初上，堂南雪已消。",
      "鸟声弄新霁，春风动柳条。",
      "学道心未降，端居生寂寥。",
      "佳人不可挹，芳物为无聊。",
      "夕扉还自掩，弯月已翘翘。",
      "黯黯长安夜，愁思怅迢迢。"
    ]
  },
  {
    "id": "2e89e420f8d940ff449a19318fab0688",
    "title": "端居二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "馀寒羞老木，惨淡气未平。",
      "王国富车马，士女竞新正。",
      "风埃息九陌，纨绮艳重城。",
      "灯稀夕烟重，斗转夜寒生。",
      "倚楹复何待，依依空复情。"
    ]
  },
  {
    "id": "2e89e420f8d940ff42f2d6ac676aedfc",
    "title": "四月之初风雨凄冷如穷秋兀坐不夜堂二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东君已成归，风雨为之殿。",
      "夜来柯山溜，深射交百箭。",
      "可怜东园花，收拾无一片。",
      "开门不能出，径滑那得践。",
      "还归酌卯酒，佐酌有藜苋。",
      "重思理貂裘，未用愁纨扇。"
    ]
  },
  {
    "id": "2e89e420f8d940ff42f2d6aca9584578",
    "title": "四月之初风雨凄冷如穷秋兀坐不夜堂二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风雨四月初，正作穷秋寒。",
      "朱明方更候，阴沴时相干。",
      "阴阳天自便，寒暑无必然。",
      "玄冥与祝融，政事谁得专。",
      "江乡累岁饥，一饱望今年。",
      "不知谁不仁，探喉夺其餐。",
      "柯山穷老人，方暑愁衣单。",
      "似闻林笋立，矗矗戈戟攒。",
      "但知饮美酒，折取共朝盘。"
    ]
  },
  {
    "id": "2e89e420f8d940fff263040d8e823c6a",
    "title": "夏夜二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一雨洗空旷，肃然天地秋。",
      "阴阳有至信，残暑逝不留。",
      "中夜事忽变，西风延蓐收。",
      "云雷西北来，弥漫布九州。",
      "万生息惔焚，我疾亦已瘳。",
      "起哦不待晓，暗步禅堂幽。",
      "落月倾屋西，候虫鸣不休。",
      "坐令百感集，岁晏此淹留。"
    ]
  },
  {
    "id": "2e89e420f8d940fff263040dba637a36",
    "title": "夏夜二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "受暑若作釜，付之无如何。",
      "岂阴阳知争，变起一刹那。",
      "西风卷屋茅，澍雨如江河。",
      "振衣欲露坐，濯此寒滂沱。",
      "烹鱼晓沽酒，醉卧仰屋歌。",
      "岁月不待人，吾年已蹉跎。"
    ]
  },
  {
    "id": "2e89e420f8d940ff027364490514293e",
    "title": "十月七日晨起",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山鸦鸣晓晴，寒日在蓬荜。",
      "老人欣然起，搆火温小室。",
      "室中空无有，扫榻对像佛。",
      "还观旧文字，尘土暗编帙。",
      "一杯径就醉，四体寒若失。",
      "隔窗即山麓，寒木鸣瑟瑟。",
      "江民旱累岁，流冗东就食。",
      "蛈蝗食陈蔡，千里无草色。",
      "客来谈世事，亹亹语千百。",
      "客去深闭门，颓然无我责。"
    ]
  },
  {
    "id": "2e89e420f8d940ffc3715f1f1a6ce977",
    "title": "衰荷",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "衰荷有馀姿，秋水清更急。",
      "木落天宇宽，庭虚山气入。",
      "寒鱼渐受钓，野果晴可拾。",
      "幽居无馀营，但与山水习。",
      "济时无良谋，戎陈畏戈钑。",
      "端坐阅岁时，多惭微禄及。"
    ]
  },
  {
    "id": "2e89e420f8d940ff493580d008a3a4ed",
    "title": "入伏后三日",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "老火炽而焰，端能流弱金。",
      "清秋有微警，西风生薄阴。",
      "日中无停晖，俯仰忽已沉。",
      "齐纨不足玩，流景逝骎骎。",
      "盛衰宁独行，巾具密相寻。",
      "蓬茅有佳处，亦足慰人心。"
    ]
  },
  {
    "id": "2e89e420f8d940ff62ebfb48df4baddd",
    "title": "畏暑不出",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "赫赫三万里，共煮一鼎汤。",
      "蓬茅数椽屋，何处有清凉。",
      "惟有摄心坐，憩此真道场。",
      "清虚无一物，焚灼不能伤。",
      "自我知此趣，两脚不下堂。",
      "人皆笑我拙，我亦笑人狂。"
    ]
  },
  {
    "id": "2e89e420f8d940ff12ff1a2839c7998e",
    "title": "庵东窗雨霁月出梅花影见窗上",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山头冷月出，射我幽窗明。",
      "屋东有新梅，寒影交疏棂。",
      "暗香不可挹，仿佛认繁英。",
      "耿耿终无言，依依如有情。",
      "恍疑姑射真，仙驭下我庭。",
      "姮娥晓西去，满树晨霜清。"
    ]
  },
  {
    "id": "2e89e420f8d940ffe10b309656193b83",
    "title": "疏梅二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "疏梅落寒晴，高柳暗春夕。",
      "低星上苍寒，远钟韵澄寂。",
      "颇私朝市间，更得阛阓僻。",
      "且复罢经过，深泥溅马臆。"
    ]
  },
  {
    "id": "2e89e420f8d940ffe10b309677259c8c",
    "title": "疏梅二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我贫受寒欺，帖帖为不出。",
      "积雨远市声，幽居近芳物。",
      "时禽过我柳，清喙动鸣瑟。",
      "客去门复扃，低参映林没。"
    ]
  },
  {
    "id": "2e89e420f8d940ffcfe393a43bfddd54",
    "title": "黄菊",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄菊出荒岁，扬扬颜色好。",
      "芙蓉不能霜，败裂不自保。",
      "君子与小人，于此见其操。",
      "最怜所种蔬，根叶依畦老。",
      "朝晡充盘餐，滋味不枯槁。",
      "鸡鸣邻里静，老子起常早。",
      "呼童速沽酒，无使尊中燥。"
    ]
  },
  {
    "id": "2e89e420f8d940ff081851741c38c095",
    "title": "次韵钱大尹公庭种菊",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "人才困齐量，能尺不能咫。",
      "谁知钱京兆，狱讼间书史。",
      "平明吏拥堂，过午扫阶戺。",
      "风威变奸傲，应若度淮枳。",
      "清秋动高兴，庭菊粲可喜。",
      "栽培岂无情，收拾自弃委。",
      "客来撷芳秀，岁晏聊尔耳。",
      "新凉一尊酒，九日意在彼。",
      "平生经济手，张赵一泥滓。",
      "何必餐落英，离忧对兰芷。"
    ]
  },
  {
    "id": "2e89e420f8d940ff495686aae08be247",
    "title": "堂下幽草",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "烈日三万里，所至坏金石。",
      "嗟哉庭中草，独不改佳色。",
      "日中虽暂萎，晨露发鲜碧。",
      "深根通九地，变化有微测。",
      "应知一气移，不得常炎赫。"
    ]
  },
  {
    "id": "2e89e420f8d940ff5a14101a2ff9356d",
    "title": "咏双槐",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "花开虽可怜，采色不坚久。",
      "譬如玩冰雪，随执随去手。",
      "可悦则生爱，爱灭恼随后。",
      "美好称不祥，此语端易究。",
      "中庭两苍槐，老蘖独晚秀。",
      "残春馀十日，万叶舒欲覆。",
      "森森翠羽盖，植立分左右。",
      "波涛起风夜，幄幕护炎昼。",
      "其荣无可悦，衰变亦何咎。",
      "欲攀无足玩，欲撷无足嗅。",
      "泊兮初无情，淡也故可守。",
      "病来捐众嗜，味道有真觏。",
      "寄言两苍翁，请与汝此寿。"
    ]
  },
  {
    "id": "2e89e420f8d940ffb00eb750f441b879",
    "title": "大榆",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "高榆百馀年，其大数十围。",
      "修柯遏云日，老蘖干虹霓。",
      "嗟尔拥肿材，大匠已见遗。",
      "何人失剪伐，养此顽钝姿。",
      "夏叶穴虫蚁，繁柯蔽凉飔。",
      "寒凭烈风怒，号白陵冬曦。",
      "鸾凤不女巢，所藏鸦与鸱。",
      "吾宁爱弹射，念尔不适宜。",
      "蟠据起墙屋，斧斤谅难施。",
      "去恶不慎微，既成安可追。"
    ]
  },
  {
    "id": "2e89e420f8d940ff50064b4080fcd72a",
    "title": "竹",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "自吾居山中，默默无与欢。",
      "朝晡谁相对，赖此青琅玕。",
      "堂东一亩池，远分西涧泉。",
      "萧萧一万竿，结根护池壖。",
      "婉婉翠凤凰，舞风照清澜。",
      "微飙自天来，新佩鸣已喧。",
      "王子骨已朽，后来岂有贤。",
      "谅非聋与盲，敢慢回与骞。",
      "灌溉养春茁，芟除去其繁。",
      "终日淡相对，俗车无至门。"
    ]
  },
  {
    "id": "2e89e420f8d940ff51b20801e0f85421",
    "title": "石竹",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "真竹乃不华，尔独艳暮春。",
      "何妨儿女眼，谓尔胜霜筠。",
      "世无王子猷，岂有知竹人。",
      "粲粲好自持，时来称此君。"
    ]
  },
  {
    "id": "2e89e420f8d940ff5bf2277b9af77d5b",
    "title": "乞竹赠邠老",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "与君共一山，修竹居其间。",
      "义当给两家，潘子不得悭。",
      "带甲十万夫，不战终日闲。",
      "辱使支敝庐，令我愧满颜。",
      "代竹为洗竹，义取洗益繁。",
      "乞我万之一，令君风月宽。",
      "裒多以益寡，天道自古然。",
      "诗成复自笑，诗礼资儒奸。"
    ]
  },
  {
    "id": "2e89e420f8d940ff943f46abecfd9064",
    "title": "理东堂隙地自种菜",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "幽居无一事，隙地自畦蔬。",
      "秋雨忽甲坼，青青千万馀。",
      "江乡盛菘芥，烹咀亦甘腴。",
      "岂惟供晨餐，庶用备冬菹。",
      "桓桓左将军，英气横八区。",
      "邂逅无事时，弛弓曾把锄。",
      "矧我放逐者，终年守敝庐。",
      "谅非勤四体，寓意以为娱。"
    ]
  },
  {
    "id": "2e89e420f8d940ff4cf47377c3668f8b",
    "title": "种薤",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "薤实菜中芝，仙圣之所嗜。",
      "轻身彊骨干，却老卫正气。",
      "持钱易百本，僻处多隙地。",
      "雨馀土壤滋，栽植勤我隶。",
      "今年时泽足，灌汲免远致。",
      "朝畦已芬敷，零落发鲜翠。",
      "嗟余百不偶，六尺自知愧。",
      "虽甘老支床，同愿寿阅世。",
      "晨餐入匕箸，美不俪羹胾。",
      "神农岂欺予，魏姥有前志。"
    ]
  },
  {
    "id": "2e89e420f8d940ffc40fff41817b6d48",
    "title": "春蔬",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "苣甲如刀圭，蒌蒿未生叶。",
      "紫芥绿如指，芜菁苗过茁。",
      "先生家四壁，食案稍罗列。",
      "芬芳芼姜芥，每彻有馀啜。",
      "公侯烹五鼎，一饱厨流血。",
      "神官计功罪，沉魄受阴杀。",
      "先生饱扪腹，万事致琐屑。",
      "载览损益篇，终古守斯说。"
    ]
  },
  {
    "id": "2e89e420f8d940ff46c26ab711c68a3e",
    "title": "食菝葜苗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江乡有奇蔬，本草记菝葜。",
      "驱风利顽痹，解疫补体节。",
      "春深土膏肥，紫笋迸玉裂。",
      "烹之芼姜橘，尽取无可辍。",
      "应同玉井莲，已过猫头茁。",
      "异时中州去，买子携根拨。",
      "免令食蔬人，区区美薇蕨。"
    ]
  },
  {
    "id": "2e89e420f8d940ff1b9009653a369af8",
    "title": "七日晚同潘郎乘月到栾家观鹤问石生羚羊角偶有之今早惠角一对良真是也吾药遂成欣然作诗",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昨宵风月好，携手得吾人。",
      "南街访老鹤，夜扣主人门。",
      "入门未相见，清唳已可闻。",
      "见我展双翅，俯啄意甚驯。",
      "访药偶有之，初尚疑未真。",
      "今晨堕我前，获此万里珍。",
      "披图验良是，入药定有神。",
      "望兹以试方，辅此老病身。",
      "嗟我天所穷，一事百苦辛。",
      "兹游乃辄遂，造物良已仁。",
      "因歌遂成诗，往调柯山君。"
    ]
  },
  {
    "id": "2e89e420f8d940ff83cd85f747e2c743",
    "title": "食蟹",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世言蟹毒甚，过食风乃乘。",
      "风淫为末疾，能败股与肱。",
      "我读本草书，美恶未有凭。",
      "筋绝不可理，蟹续牢如縆。",
      "骨萎用蟹补，可使无骞崩。",
      "凡风待火出，热甚风乃腾。",
      "中炎若遇蟹，其快如霜泠。",
      "俗传未必妄，但恐殊爱憎。",
      "本草起东汉，要之出贤能。",
      "虽失谅不远，尧蹠终殊称。",
      "书生自信书，俚说徒营营。"
    ]
  },
  {
    "id": "2e89e420f8d940ff7c933129341e523a",
    "title": "谷鸟",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谷鸟有和声，杖藜北园路。",
      "悠悠雪委泥，霭霭春浮树。",
      "樱包欲破红，梅葩粉坠素。",
      "幸兹沉疴间，复此赏心遇。",
      "晴阳山气昏，积雨溪光露。",
      "四郊农事起，兴怀田野趣。"
    ]
  },
  {
    "id": "2e89e420f8d940ffe8bda9bad3cdb364",
    "title": "昼睡",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "雨去天已秋，暑归日犹永。",
      "聊为清昼眠，度此亭午景。",
      "虫鸣篱落晚，地僻邻里静。",
      "起坐晚闻鸡，虚堂无俗听。",
      "我非汲汲者，失脚陷机阱。",
      "天道不吾欺，兹焉遣朝暝。"
    ]
  },
  {
    "id": "2e89e420f8d940ff61063626513a3720",
    "title": "十三夜风雨作暑气顿尽明日与晁郎小饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "雨洗风扫除，老火不复燎。",
      "蓐收行正令，一夕清八表。",
      "衰骸困烧煮，魂魄始可招。",
      "东窗美一睡，灯火清自照。",
      "银河西南注，促织近堂奥。",
      "岁晚我何为，三觞醉清晓。"
    ]
  },
  {
    "id": "2e89e420f8d940ffb63d4029fa7bf90c",
    "title": "寄中山鹤",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "矫矫云外物，本非世所驯。",
      "怀安败尔性，乃与人相亲。",
      "嘎然而长鸣，已愧鸿在云。",
      "马羁当受鞭，泉汲宁辞浑。",
      "岂无山中友，初不离鸡群。",
      "虽无月支料，亦饱松间身。",
      "嗟我少学古，有道羞贱贫。",
      "径出不自爱，蹉跎曳朝绅。",
      "一为折腰趋，永愧植杖耘。",
      "时时犹高谈，自喜未缁磷。",
      "寄语中山鹤，吾与汝知津。"
    ]
  },
  {
    "id": "2e89e420f8d940ffa34b5499ddd1be3a",
    "title": "四月一日同潘何小酌",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今晨一杯酒，相属送归春。",
      "明年东风至，何处复迎新。",
      "悬知柯山下，犹作未知人。",
      "来者事如梦，未至难预论。",
      "且使饮此酒，陶然付大钧。"
    ]
  },
  {
    "id": "2e89e420f8d940ff584238fb74ea0604",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长安春雪消，天地一清润。",
      "墙东风霜蘖，新叶如奋迅。",
      "老怀轻岁月，荣谢置不问。",
      "平生儿女心，乘间亦斗进。",
      "微芳触鼻界，春意满方寸。",
      "却嫌一瓶钵，事与花不应。"
    ]
  },
  {
    "id": "2e89e420f8d940ff584238fb30aba27e",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "出门逢一士，韦布污尘土。",
      "延之升宾阶，再拜色低沮。",
      "问来何所欲，涕下说贫窭。",
      "其求升斗尔，我亦不能具。",
      "我穷与君等，禄不饱儿女。",
      "一事聊自贤，无求差胜汝。"
    ]
  },
  {
    "id": "2e89e420f8d940ff584238fb4e215c4f",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "年长心益衰，读书常苦忘。",
      "当其欲谈说，散坠挽不上。",
      "诗书非真学，尽记未足尚。",
      "但憎心辜眼，不为谨守藏。",
      "书多墨入腹，无乃与饭妨。",
      "何如粲然白，广作酒肉盎。"
    ]
  },
  {
    "id": "2e89e420f8d940ff584238fbc844a764",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春风无形迹，贫舍亦时至。",
      "欲将桃李蹊，易此冰霜地。",
      "朝阳屋角暖，岸帻散衿袂。",
      "迹来饬妻子，裘纩且饮费。",
      "那知事大谬，暮雪卷风至。",
      "单衣不得出，宛转眠被袂。",
      "亦知事不久，顷刻度匪易。",
      "四邻同一欢，初不办此计。",
      "天公擅万物，与夺得自恣。",
      "如何倒寒燠，乃以命为戏。"
    ]
  },
  {
    "id": "2e89e420f8d940ff584238fb24277aff",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮名一蹭蹬，万事付莽卤。",
      "惟馀田园心，尚欲学老圃。",
      "空庭春雪尽，平地灌膏乳。",
      "买花门前翁，栽插粲可数。",
      "种之未浃日，昼夜风卷土。",
      "真须学抱瓮，敢信春必雨。",
      "隔墙见藜藿，气欲陵栋宇。",
      "彼独谁使之，时来遽如许。"
    ]
  },
  {
    "id": "2e89e420f8d940ff584238fb82bdf5b1",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "谓春正无情，乃发桃与李。",
      "若真有知者，风恶折兰芷。",
      "是非一无与，任物自生死。",
      "德之固已愚，怨者亦岂理。",
      "有圃畏不蕃，有田忧不美。",
      "吾环堵萧然，于何生愠喜。"
    ]
  },
  {
    "id": "2e89e420f8d940ff584238fb8c331e67",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "昨日为雨备，今晨天乃风。",
      "障风谨自保，通夕雪迷空。",
      "备一常失计，尽备力不供。",
      "因之置不为，拱手受祸凶。",
      "当为不可壤，任彼万变攻。",
      "筑室如金石，何劳计春冬。",
      "此道简且安，古来家国同。"
    ]
  },
  {
    "id": "2e89e420f8d940ff584238fb9199a216",
    "title": "春日杂书八首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "吾闻古夸父，逐日沉虞渊。",
      "以日为可逐，智固未足言。",
      "徒能出八极，撑突干云天。",
      "当其惫且毙，更使儿女怜。",
      "至弱败至刚，水波乃飘山。",
      "谁能守此道，却敌以空弮。"
    ]
  },
  {
    "id": "2e89e420f8d940ff18157afc078eae8d",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春郊草木明，秀色如可揽。",
      "雨馀尘埃少，信马不知远。",
      "黄乱高柳轻，绿铺新麦短。",
      "南山逼人来，涨洛清漫漫。",
      "人家寒食近，桃李暖将绽。",
      "年丰妇子乐，日出牛羊散。",
      "携酒莫辞贫，东风花欲烂。"
    ]
  },
  {
    "id": "2e89e420f8d940ff18157afcdeea90b6",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "寒池冬不流，落叶塞泉罅。",
      "东风日夕来，春色到山舍。",
      "杖藜绕东溪，流水清可架。",
      "叠石引之来，潺潺到深夜。",
      "平栏朝可鉴，倒影见亭榭。",
      "清风起修篁，翠鸟亦来下。",
      "天和人意舒，春暖景物姹。",
      "歌此濯缨诗，尘埃欲高谢。"
    ]
  },
  {
    "id": "2e89e420f8d940ff18157afc3ce0c9b1",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "致酒傍修竹，竹风吹我衣。",
      "临觞曷不乐，感此盛与衰。",
      "昔我池边柳，北风无完枝。",
      "春芽忽可撷，弱弱不自持。",
      "荣枯两相召，念此能几时。",
      "要终必复始，惜我芳华姿。",
      "自古无如何，悲歌欲何为。",
      "聊进杯中物，日醉以为期。"
    ]
  },
  {
    "id": "2e89e420f8d940ff18157afc43fac4f8",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南山如佳人，秀色慰我思。",
      "微风从东来，清洛摇春漪。",
      "驱马出门去，悠悠踏长堤。",
      "暖日丽花草，微云渡南溪。",
      "高丘者谁子，断裂岗前碑。",
      "当年岂不伟，泯泯今谁知。",
      "老翁驱牛耕，坟草半已犁。",
      "功名但若此，达士观如遗。",
      "饮酒复饮酒，劝君无复辞。",
      "人生百无益，惟有饮庶几。"
    ]
  },
  {
    "id": "2e89e420f8d940ff18157afc903e3673",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "长啸视天壤，手抚白玉琴。",
      "一抚再三叹，谁哉知我音。",
      "翩翩媚俗子，一仰复一沉。",
      "灵凤翔九霄，不顾蒿下禽。",
      "择食无果腹，贪藏有良金。",
      "岂无得与失，两各行其心。",
      "穷通亦有命，荣辱迭相寻。",
      "躬耕傥未辍，聊为梁父吟。"
    ]
  },
  {
    "id": "2e89e420f8d940ff18157afcc5b199cf",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今晨起何早，盥漱坐南轩。",
      "啄木响高柳，春渠鸣乱泉。",
      "悠然此时心，默默谁与言。",
      "焚香阅素书，濯手开灵篇。",
      "神爽道自合，体和真亦全。",
      "萧萧毛发轻，浩气驱昏烦。",
      "呼童策藜杖，蹑露开中园。",
      "撷彼杞与菊，归烹助盘飧。",
      "既饱谁与乐，登高望南山。",
      "还归酌美酒，兴罢复陶然。"
    ]
  },
  {
    "id": "2e89e420f8d940ff18157afc976d5ffe",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜醉朝未醒，披衣步南堂。",
      "折彼晓树花，嗅此凝露香。",
      "好鸟鸣我林，声如韵风篁。",
      "娟娟屋外杏，顾我如窥墙。",
      "物色岂不好，人情独何伤。",
      "思我二三子，各限天一方。",
      "无鬐不可游，无羽不可翔。",
      "耿耿千里心，箕昴互相望。",
      "结交古所重，义合不能忘。",
      "离别可奈何，还归举予觞。"
    ]
  },
  {
    "id": "2e89e420f8d940ff18157afc5caf5765",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "浮云起南山，冉冉朝复雨。",
      "苍鸠鸣竹间，两两自相语。",
      "老农城中归，沽酒饮其妇。",
      "共言今年麦，新绿已映土。",
      "去年一尺雪，新泽至已屡。",
      "丰年坐可待，春服行欲补。"
    ]
  },
  {
    "id": "2e89e420f8d940ff18157afc5a4697ff",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "嗟余尉穷县，端坐百无虑。",
      "幸兹岁丰穰，庶息尘埃步。",
      "乘间策羸马，莽莽出门去。",
      "田原亦可悦，农事蔼方布。",
      "还家有诗书，客至具鸡黍。",
      "勿复叹远游，人生孰非寓。"
    ]
  },
  {
    "id": "2e89e420f8d940ff18157afcc99228be",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "漫漫东风来，吹此庭前樱。",
      "累累缀葩萼，华采日鲜明。",
      "朝阳助辉烁，好鸟亦和鸣。",
      "起行不自得，节物伤我情。",
      "皇天分四时，寒暑无暂停。",
      "悠然一气耳，不与人事争。",
      "方春感芬敷，秋复惜其零。",
      "一年能几何，方寸不暂平。",
      "念此自知妄，放歌遂遗形。",
      "达人傲天壤，儿女徒咿嘤。"
    ]
  },
  {
    "id": "2e89e420f8d940ff18157afc3f7c75ed",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "仲春渐燠沐，摅散常远步。",
      "独穿林下蹊，斜转竹间屿。",
      "鸣泉竞漱石，迸笋或妨路。",
      "吹衣信和风，濯足解双履。",
      "深行意益惬，默坐憩亦屡。",
      "野花迎客来，啼鸟惊我去。",
      "群鸣投树鸦，独下过溪鹭。",
      "晴霞送斜日，历历星已布。",
      "娟娟新月弯，稍稍山已暮。",
      "用此遣朝昏，谁谓非尺素。"
    ]
  },
  {
    "id": "2e89e420f8d940ff18157afc823b6700",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "高台面南山，独立望空阔。",
      "东风悠然来，吹我鬓中发。",
      "独游动远思，览物念所悦。",
      "伊人在千里，山水不可越。",
      "玉音坐契阔，容华有消歇。",
      "悲哉音莫致，杂佩空自结。",
      "群飞云间鸿，北羽俨成列。",
      "爱日崇令德，嘉好当无绝。"
    ]
  },
  {
    "id": "2e89e420f8d940ff18157afcf08c27f3",
    "title": "感春十三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "沉阴涉春仲，积潦断行迹。",
      "浮云起南山，商羊未休息。",
      "壅涸无宿滞，芬芳有新摘。",
      "灯明休间齐，鸟静山霭夕。",
      "浊醪足斟酌，野杞柔可食。",
      "瑶簪脱雏笋，玉缕剸肥鲫。",
      "冥怀默有契，玩理方自得。",
      "庶几达人风，持用慰寂默。"
    ]
  },
  {
    "id": "2e89e420f8d940ffa3b612d70d9fb857",
    "title": "感春",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淹留生白发，默默又惊春。",
      "花房与柳萼，三见东风新。",
      "竟日雨不止，翛翛寒著人。",
      "拥裘坐闭阁，但与山炉亲。",
      "昔我东南交，蔼蔼贤簪绅。",
      "朝晡不相舍，谈笑夜达晨。",
      "清言间嘲谑，侑以肴与尊。",
      "风花春院静，霰雪夜炉温。",
      "南士多文章，最爱蔡与秦。",
      "吴僧参寥者，潇洒出埃尘。",
      "诗多山水情，野鹤唳秋旻。",
      "江子贫而廉，乡党称其仁。",
      "徐子节最苦，五十慕其亲。",
      "颇有豪侠风，时时见于文。",
      "相逢必痛饮，大盏若鲸吞。",
      "家无一金资，有口不言贫。",
      "楚望自南来，赠我佳句频。",
      "送我歌百言，烂如张锦茵。",
      "蔡子不可见，穷泉闷幽魂。",
      "遗书谁收拾，抚旧心空存。",
      "僧寥安在哉，江汉一孤鳞。",
      "徐子益寥落，寂无人荐论。",
      "周子有书来，乃在吴江滨。",
      "其馀数子者，影响无由闻。",
      "寥寥青天高，落落参与辰。",
      "东西不相及，难合易离分。",
      "自我官穷山，耳目如聋昏。",
      "相逢半俗物，彊笑接欢欣。",
      "景物岂不嘉，招携阻嘉宾。",
      "端如守笼鹤，终日掩吾门。",
      "春风动花光，桃李曰缤纷。",
      "长歌写我思，书寄东飞云。"
    ]
  },
  {
    "id": "2e89e420f8d940ffaead1f1bd298dbba",
    "title": "送晁将之咸平簿",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "逢君执经博士堂，见君赐第出明光。",
      "俯眉作吏百态恶，豫章参天要雪霜。",
      "连墙秋雨老藜苋，十日不见已束装。",
      "试寻崔丞谢客处，壁间有诗细作行。"
    ]
  },
  {
    "id": "2e89e420f8d940ff3ff5f11b6cf927c8",
    "title": "二月十五日",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春风扬尘春日白，衡门向城人寂寂。",
      "淮阳三月桃李时，街头时有卖花儿。",
      "老人卧稳起常晚，欲强出游心独懒。",
      "一尊美酒酬芳菲，老大不及年少时。"
    ]
  },
  {
    "id": "2e89e420f8d940ff764972731e1a1158",
    "title": "通海夜雨寄淮上故人",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "黄沙浑浑水满川，奔流争岸虎眼漩。",
      "南来舟子惯风水，万斛长船如等闲。",
      "蒙蒙春雨杨柳湿，漠漠人家鸡犬寒。",
      "道途归人寄消息，客行安稳近长安。"
    ]
  },
  {
    "id": "2e89e420f8d940ffda5049321c63bd1e",
    "title": "壬午正月望夜赴临汝宿襄城古驿县有古寺家人辈夜往焚香襄城古邑也可以眺二室地爽垲退之所谓颍水嵩山豁眼明者癸未元夕谪居齐安携家游定惠妙圆承天下大云东禅盖出雨夜有感示秬秸",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江城收灯寒寂历，里巷闭门不复出。",
      "蓬茅数屋逐臣庐，门前樵牛卧斜日。",
      "老人拥褐炉前睡，眼冷不眠思往事。",
      "去年襄城古驿亭，野县风埃寻古寺。",
      "周楚川原气象存，岘山紫逻秀连云。",
      "地留宝鼎周京贵，山拱泥金神岳尊。",
      "齐安江上渔樵市，谁料今年身到此。",
      "大江绕郭风涛翻，城中冈垄无平地。",
      "青红剪彩挂影灯，渔夫樵妇来相仍。",
      "短箫急鼓集儿女，丛祠夜半鸬鹚惊。",
      "浮生梦境何足计，呼童且闭柴门睡。",
      "百年江上谁得知，竿木随身聊一戏。"
    ]
  },
  {
    "id": "2e89e420f8d940ff6bc3648b27cd6f64",
    "title": "题安州张全翁大夫溪图",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "清溪萦洄流碧玉，散入缘冈万竿竹。",
      "照春四合锦绣林，干云直上风霜木。",
      "主人吾宗行圭璧，解组归来鬓犹绿。",
      "只知林下酒盈樽，不忧门外车推毂。",
      "灵心内守消冰炭，洗眼旁观看荣辱。",
      "造物乘除真有理，却将康健还无欲。",
      "嗟予放浪已半世，斥逐不去缘微禄。",
      "六年一梦百忧患，踏雨褰裳过林麓。",
      "杀鸡为黍固留我，我自奔忙不皇宿。",
      "乃知风月为君好，颇觉禽鱼憎我俗。",
      "楚鱼楚稻贱如土，老去容身一茅屋。",
      "他年杖履请卜邻，与君静话烹粱粥。"
    ]
  },
  {
    "id": "2e89e420f8d940ff60ee30c7b0c3de31",
    "title": "次韵苏内相好头赤",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世无将军飞食肉，宛马不来鞭费竹。",
      "赤驽当御亦偶然，冀北此曹量计谷。",
      "惭愧蒲梢汗流赤，翻鬣胡风嘶汉日。",
      "麒麟不合地上行，谁道风云未经历。"
    ]
  },
  {
    "id": "2e89e420f8d940ffede7eb839b93ea94",
    "title": "题东坡卜算子后",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "空江月明鱼龙眠，月中孤鸿影翩翩。",
      "有人清吟立江边，葛巾藜杖眼窥天。",
      "夜凉月堕幽虫急，鸿影翘沙衣露湿。",
      "仙人采诗作步虚，玉皇饮之碧琳腴。"
    ]
  },
  {
    "id": "2e89e420f8d940ff5b51eeb1ccf09ea1",
    "title": "不雨",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "齐安一郡雨不足，稻畦土坚不入谷。",
      "城中赤日风吹沙，老鸦衔火烧竹屋。",
      "百尺长绳抽井底，井中泥滓多于水。",
      "潭边龙祠悬纸钱，谁令霹雳惊龙眠。"
    ]
  },
  {
    "id": "2e89e420f8d940ff8f085200f3c80b32",
    "title": "厌雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夜来雨声倒百川，老农起坐不敢眠。",
      "曰疑涨潦卷屋去，又恐涌水兴床前。",
      "旦视山川一泥泞，流沛千顷新秧田。",
      "虾蟆相呼动百千，不念两股充庖煎。"
    ]
  },
  {
    "id": "2e89e420f8d940ff8f08520013abfd82",
    "title": "厌雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "霖霪望晴病望汗，里巷呻吟夜达旦。",
      "风清日出未敢喜，天公高居龙鱼悍。",
      "夜声翻盆昼绠縻，百川失性皆上驰。",
      "乾坤震荡动植悲，谁居无事为此嬉。"
    ]
  },
  {
    "id": "2e89e420f8d940ff8f08520059b33b22",
    "title": "厌雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "朝雨没田夜崩屋，下民何罪罹此毒。",
      "天公行雨须命龙，那知人欲食龙肉。",
      "玄云幕天不可决，日乌戢翼愁旸谷。",
      "区区昏垫未足忧，当念波涛翻地轴。"
    ]
  },
  {
    "id": "2e89e420f8d940ff8f0852003c577d07",
    "title": "厌雨四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "柯山老人家四壁，深居闭门不下席。",
      "日补丹田气三咽，自言兹味胜玉食。",
      "无田无屋一空囊，不管门前水三尺。",
      "有钱沽酒便不忧，会见天清还白日。"
    ]
  },
  {
    "id": "2e89e420f8d940ff4f4038d62cc6132f",
    "title": "梦游陈州柳河觉而作",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "虎豹九关未敢望，里门旧游如可寻。",
      "梦到城西古壕水，倚天高柳万黄金。",
      "丛祠之南我旧圃，蔬甲若若春泥深。",
      "睡觉啼禽自相问，经年他乡何滞淫。"
    ]
  },
  {
    "id": "2e89e420f8d940ff4ed669ae9c08b071",
    "title": "新正",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春风浩浩春阳尽，老木生芽绿如豆。",
      "古巢老乌声鸦鸦，南陂雨干麦将秀。",
      "人家寒食无一月，青箬蒸鱼竞时节。",
      "白衫紫领来自田，县官呼我要青钱。"
    ]
  },
  {
    "id": "2e89e420f8d940fff2af9d1eaf68cc3a",
    "title": "苦寒二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "二月八日寒未已，山城雨过净如洗。",
      "城门樵渔不复来，市中屐齿响长街。",
      "老翁一杯百不知，酒酣放歌视群儿。",
      "句芒当权不用事，玄冥功成徒尔为。"
    ]
  },
  {
    "id": "2e89e420f8d940fff2af9d1e87fa8e92",
    "title": "苦寒二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山城新炭贱于土，老翁守垆朝复暮。",
      "时倾墙下一杯酒，不怕檐前三尺雨。",
      "共言麦好岁当熟，里巷往来闻好语。",
      "老大汤饼百不忧，折脚铛中足烹煮。"
    ]
  },
  {
    "id": "2e89e420f8d940ff3588d6f712a1d1d2",
    "title": "赠马十二全玉沿檄过楚顷刻而别",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我离海边方季夏，子时别我西亭下。",
      "是时积雨河水深，却看孤舟放清夜。",
      "尔来忽忽冬已阑，岁晚荒凉学官舍。",
      "那知复与子携手，犹能顷刻听清话。",
      "来时绿树今黄叶，须信丹颜暗中化。",
      "别离易得当重惜，岁月难留足悲咤。",
      "人生坎轲多忧娱，万事纷纷少休暇。",
      "况子飘泊不可常，几度相逢即衰谢。",
      "功名有命何足求，富贵无常求亦乍。",
      "隋珠弹雀虽有获，纤尘未补千金价。",
      "我于世事甘不学，久师壁观依僧社。",
      "辱君指我曹溪源，行虽未至宁辞驾。",
      "君如有志反丘壑，我即求田买桑柘。",
      "卜邻丈室听谈禅，更问老农求学稼。"
    ]
  },
  {
    "id": "2e89e420f8d940ff182203311ef248f2",
    "title": "别梅",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "宦游到处即为家，况我迁谪来天涯。",
      "三年假馆主人屋，忽忽屡见新梅花。",
      "那知今冬当去此，十月已见凌霜葩。",
      "绕之百匝未易别，对我脉脉如含嗟。",
      "悬知客去门复掩，亭沼人散啼昏鸦。",
      "朝风吹香散寂历，夜月照影低横斜。",
      "嗟我明年复何处，东州旱野连桑麻。",
      "相思时有梦魂到，极目南望空烟霞。"
    ]
  },
  {
    "id": "2e89e420f8d940ff18f483585907b34c",
    "title": "初夏",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南风吹笋成修竹，园林一番新阴绿。",
      "足愁多病少欢娱，感时念远伤幽独。",
      "遥山林外知何处，倦客楼头空极目。",
      "悲笳三叠闭江城，娟娟新月啼乌宿。"
    ]
  },
  {
    "id": "2e89e420f8d940ffb85debbd6b364640",
    "title": "和应之蝎虎",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蝎虎捕蝇君叹息，尔胡纵蝎蝇遭食。畏难侮易真可尤，能捕飞蝇犹有益。",
      "君不见世上虚名相借与，号以千钧实无缕。岂惟无益害从旃，搏绳之虎犹为贤。"
    ]
  },
  {
    "id": "2e89e420f8d940ffbd830df0995505b8",
    "title": "雪中狂言五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江乡密雪常在春，异哉今腊已再白。",
      "风严无声掠树过，茅檐飞霰鸣策策。",
      "老农饱食莫畏寒，天意在汝田中麦。",
      "我虽无田助尔喜，来岁不忧汤饼窄。"
    ]
  },
  {
    "id": "2e89e420f8d940ffbd830df09dcc56a7",
    "title": "雪中狂言五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "今春齐安大疾疫，闾里老弱死籍籍。",
      "篾绳芦席肩两夫，绕郭累累瘗千百。",
      "玄冥一日行正令，疠气入地应千尺。",
      "异乡身健百不忧，有钱但知沽酒吃。"
    ]
  },
  {
    "id": "2e89e420f8d940ffbd830df062abced3",
    "title": "雪中狂言五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我家中州食嗜面，长罗如船硙如电。",
      "烂银白璧照中厨，膳夫调和随百变。",
      "江乡种麦几数粒，强进腥鱼蒸粝饭。",
      "雪深麦好定丰登，明年一饱偿吾愿。"
    ]
  },
  {
    "id": "2e89e420f8d940ffbd830df04e4468ae",
    "title": "雪中狂言五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "请说吾乡人种麦，漫山亘野顷千百。",
      "北风寒严大泽乾，一腊何啻见三白。",
      "春泥冰消土脉动，垄亩渐纵牛羊迹。",
      "街头作饼大如盘，一岁衣食事已毕。"
    ]
  },
  {
    "id": "2e89e420f8d940ffbd830df0802b9711",
    "title": "雪中狂言五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "故园陈墟太昊祠，腊雪消后融春泥。",
      "韭芽苣甲初出土，春盘饤斗如棼丝。",
      "里闾经过厌此物，糖䭔寒具方交驰。",
      "江南鱼稻岂不美，长年谪居长土思。"
    ]
  },
  {
    "id": "2e89e420f8d940ffe003d486b825e398",
    "title": "闻红鹤有感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风吹晓麦青青，柯山树头红鹤呜。",
      "窗间梦断客叹息，忆我去年临汝城。",
      "平池朱阁花如雪，岘山少室两奇绝。",
      "岂知崎岖黄土岗，茅屋芦篱风雨折。",
      "殷勤寄语望嵩楼，此身强健会重游。",
      "陈迹再寻难料得，正如三到旧黄州。"
    ]
  },
  {
    "id": "2e89e420f8d940ffe2aa447586ee08fc",
    "title": "闻苏先生除校书郎喜而为诗并招王子中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "绩溪仙翁若秋鹤，有喙不向腥膻啄。",
      "几年戢翼大江南，下看纷纷飞燕雀。",
      "亲携杖拂呵禅祖，自伐松根出灵药。",
      "世人真自为公忙，公宁有意人间乐。",
      "嗣皇继明登俊彦，诏遣雠书天禄阁。",
      "江山气象满收贮，倾倒归来开万橐。",
      "咸韶无声嗟已久，野鼓羌弦自宫角。",
      "当令鸾凤见文章，却遣丘陵仰山岳。",
      "王郎萧萧好文笔，一世清名推卫乐。",
      "岭头梅发始辞家，坐见长安秋叶落。",
      "滞留穷县许过我，季心不负千金诺。",
      "何为岁晚尚迟留，庭下寒篁还解箨。",
      "我老栖栖亦何事，一官未足充藜藿。",
      "读书把笔工无益，执板折腰心已怍。",
      "顽疏一味难鞭警，妙道多生欲穿凿。",
      "惟君所事与我同，他日相从郑君学。"
    ]
  },
  {
    "id": "2e89e420f8d940ffdcf6d7e0b93a3253",
    "title": "偶书三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋阴漫漫几千里，赤壁矶前天接水。",
      "连樯接舵不复行，老鱼擘波时出戏。",
      "黄橙紫栗收如积，青钱买酒不堪惜。",
      "北人岁久厌南餐，山边有路何时还。"
    ]
  },
  {
    "id": "2e89e420f8d940ffdcf6d7e0c8ec4789",
    "title": "偶书三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "穷愁昼夜阴如一，夜不见星朝蔽日。",
      "枯畴已穫大野空，怒江未落连洲没。",
      "长鱼泼剌不受钓，渔子高眠守蓬荜。",
      "紫髯旧宫谁复游，鼎峙雄心久萧瑟。"
    ]
  },
  {
    "id": "2e89e420f8d940ffdcf6d7e09fbde08c",
    "title": "偶书三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "周郎战处沧江回，鱼龙荡潏山石摧。",
      "荆州艨艟莫举楫，走君不劳一炬灰。",
      "当年雄豪谁复在，乔木荒烟忽千载。",
      "蕲州截竹作笛材，一写山川万古哀。"
    ]
  },
  {
    "id": "2e89e420f8d940ffa3b612d7e5c53147",
    "title": "感春",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我爱沙边双白鸥，飞鸣相乐还相求。",
      "往来饮啄性如一，异类不至心无忧。",
      "我来穷山无与友，虽有接纳非吾俦。",
      "人生从类乃为乐，强言笑语欢何由。"
    ]
  },
  {
    "id": "2e89e420f8d940ff82969f3fa7157de9",
    "title": "对酒奉怀无咎二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "城门失火池鱼穷，树头风声酒榼空。",
      "虽贫家妇有旨蓄，一一可口不待丰。",
      "往来曳杖两足健，醉后哦诗双颊红。",
      "最忆南都晁别驾，高歌大笑声如钟。"
    ]
  },
  {
    "id": "2e89e420f8d940ff82969f3fdd9ee7b4",
    "title": "对酒奉怀无咎二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "我兄改秩令新昌，相望虽远同江外。",
      "君家兄弟数如我，曹南好在庞眉弟。",
      "官微无利沾骨肉，两处强健差自慰。",
      "近来老子还破禅，一女咿哑犹未睟。"
    ]
  },
  {
    "id": "2e89e420f8d940ff34015e495bb9d62c",
    "title": "醉郡圃二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风流园开百花，繁红酽白如晴霞。",
      "主人殷勤劝客饮，我为满釂酢以华。",
      "游人酒客兴未足，举首白日西南斜。",
      "人生有酒不肯饮，百年醒坐何为耶。"
    ]
  },
  {
    "id": "2e89e420f8d940ff34015e499f3f8b5b",
    "title": "醉郡圃二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "驱童晨摘承露花，荐以玉盘濡井华。",
      "谁云离本即憔悴，持玩入手意有加。",
      "为之致酒就几案，影落酒底杯浮葩。",
      "平生看花常不足，肯使容易亲尘沙。"
    ]
  },
  {
    "id": "2e89e420f8d940ffdf74213c0c00880a",
    "title": "秋园杂感",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "只今枯条罥衰蔓，异时密叶如翠葆。",
      "执斤之子久睥睨，簸米待薪已除灶。",
      "寄言青云富贵人，金朱能得几时好。",
      "是非荣辱百不知，却输顽钝柯山老。"
    ]
  },
  {
    "id": "2e89e420f8d940ff53a52352d4131ead",
    "title": "冬日作二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南雨不成雪，北风楼观寒。",
      "眉颦鲁酒薄，肠断楚梅酸。",
      "云梦寒全薄，湖湘春欲还。",
      "举头瞻去雁，羡尔有轻翰。"
    ]
  },
  {
    "id": "2e89e420f8d940ff53a5235284def9e0",
    "title": "冬日作二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "泽国久还雨，频妨裘褐温。",
      "羁怀常悄悄，醉眼任昏昏。",
      "云赴荆王梦，天迷楚客魂。",
      "飘萍惟泥酒，吾事肯轻论。"
    ]
  },
  {
    "id": "2e89e420f8d940ff93196f1f0432b88a",
    "title": "冬日书事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "草草漫翁居，心安知有馀。",
      "风高收野潦，霜晚足园蔬。",
      "宿火温茶箧，明灯转素书。",
      "御冬无旨蓄，渍药酒盈壶。"
    ]
  },
  {
    "id": "2e89e420f8d940ff93196f1f0d78212e",
    "title": "冬日书事二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "孤城已惨淡，晚色复朦胧。",
      "日动乌栖叶，云开雁去风。",
      "草繁田尚绿，霜薄叶微红。",
      "已是悲摇落，那堪岁更穷。"
    ]
  },
  {
    "id": "2e89e420f8d940fff1f22129375d87d5",
    "title": "沟泥二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "沟泥不可步，况复雨清晨。",
      "下直休半日，闭门闲晚春。",
      "著书聊尔耳，隐市笑徒云。",
      "买酒待新月，奈兹千里云。"
    ]
  },
  {
    "id": "2e89e420f8d940fff1f22129737587ca",
    "title": "沟泥二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "不嫌泥潦巷，自扫寂寥居。",
      "雨已标新杏，春犹遗老樗。",
      "风光习暖事，云物或寒除。",
      "颇复撩诗句，时时漫与书。"
    ]
  },
  {
    "id": "2e89e420f8d940ff228b5b3d02964eea",
    "title": "齐安秋日",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "齐安荒僻郡，平昔处放臣。",
      "幸此公酒美，复此高秋晨。",
      "百忧虽抢攘，一榼奈芳醇。",
      "举杯三酌后，遥作葛天民。"
    ]
  },
  {
    "id": "2e89e420f8d940ff44002b1dcdaddc27",
    "title": "冬日杂书六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "地僻秋将老，山深客未归。",
      "闭门朝对雨，搜箧冷添衣。",
      "图暗经阴画，琴昏在匣徽。",
      "妻孥惯山薮，不复问珠玑。"
    ]
  },
  {
    "id": "2e89e420f8d940ff44002b1d89a86439",
    "title": "冬日杂书六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁暮北风疾，山深寒日昏。",
      "授衣贫厌补，添纩老须温。",
      "懒慢抛书卷，晴明到药园。",
      "邻家新酒熟，吾敢但空樽。"
    ]
  },
  {
    "id": "2e89e420f8d940ff44002b1df1dec319",
    "title": "冬日杂书六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "一径秋风起，牛羊晚自归。",
      "寒灯明野店，吠犬守荆扉。",
      "空峡风霜急，孤村火烛微。",
      "庭梧摇落尽，栖鸟夜归稀。"
    ]
  },
  {
    "id": "2e89e420f8d940ff44002b1d20dffb07",
    "title": "冬日杂书六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "岁暮周南远，惊心鬓欲丝。",
      "风霜为客老，淮海寄书迟。",
      "峡冷重云夜，天昏断雁悲。",
      "山炉通夕火，赖尔独吾私。"
    ]
  },
  {
    "id": "2e89e420f8d940ff44002b1da8fd8e75",
    "title": "冬日杂书六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "短景冰霜地，人稀豹虎村。",
      "风连诸壑动，日带乱山昏。",
      "浩荡空回首，萧条独掩门。",
      "东周旧耆老，留滞饱知闻。"
    ]
  },
  {
    "id": "2e89e420f8d940ff44002b1d51ecfc6f",
    "title": "冬日杂书六首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "望极添秋思，楼高动旅怀。",
      "天寒诸濑急，野阔四山来。",
      "馀叶能几许，高鸿殊未回。",
      "年年洛阳道，岁晚厌风埃。"
    ]
  },
  {
    "id": "2e89e420f8d940ff1ac84c48b3bae52f",
    "title": "和苏仲南柳湖会饮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "北风阁雪不到地，寒日自同云外天。",
      "愁人得酒百不问，满引聊作诸公先。",
      "少休歌舞进棋局，更放旌旗移楼船。",
      "我欲吴歌恐惊坐，戏挥如意扣船舷。"
    ]
  },
  {
    "id": "2e89e420f8d940ffdb0be4eec9ee6256",
    "title": "九月末风雨初寒",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "栗冽已戒候，阴淡达朝昏。",
      "出门无所诣，幽斋谁与言。",
      "尘埃群书积，兴至时一翻。",
      "呼儿具枣栗，时亦赖芳樽。",
      "老肌畏寒苦，幸此手足温。",
      "窗间有旧笔，得句时复援。"
    ]
  },
  {
    "id": "2e89e420f8d940ffdb0be4ee22043ac8",
    "title": "九月末风雨初寒",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "爱此庭下菊，萧萧何及时。",
      "郊原一秋暵，麦种待荣滋。",
      "今年真有秋，禾菽实累累。",
      "老农笑谓予，不复悯汝饥。",
      "桑榆可析薪，秋风可夜吹。",
      "晴明理罝缴，雉兔日已肥。"
    ]
  },
  {
    "id": "2e89e420f8d940ff9702de9d2cee84c7",
    "title": "送黄师是梓州提刑",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "嘉陵江边树，他日系我驹。",
      "当时挟书儿，抱子镊白须。",
      "伤怀洒孤泪，一梦百崎岖。",
      "西城送我处，今日揽君袪。",
      "君才如涌泉，随用随有馀。",
      "中年颇流落，四驾使者车。",
      "持节岂不贵，列城随惨舒。",
      "君看冒轩冕，奴隶笑金朱。",
      "猿鸟日异音，山川开画图。",
      "怀君即饮酒，念我当寄书。"
    ]
  },
  {
    "id": "2e89e420f8d940ff54eff05840927d2f",
    "title": "林居",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "林居观变化，寒暑无时停。",
      "日月迭奔走，汲汲作昏明。",
      "彼人于其间，起妄自经营。",
      "宁知运之去，不受如力争。",
      "终古一逝川，圣达亦叹惊。",
      "寄言夸毗子，豪夺竟何成。"
    ]
  },
  {
    "id": "2e89e420f8d940ffac8b7ea620b26c0d",
    "title": "有所叹五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "十夫操戈群入市，市人奔走争逃死。",
      "鸡飞犬逝闾里空，攘夺金珠虏妻子。",
      "世人恶盗恐不深，真不为盗能有几。",
      "何况蚩蚩田野人，欲使饥寒不为此。"
    ]
  },
  {
    "id": "2e89e420f8d940ffac8b7ea63629d1b0",
    "title": "有所叹五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "饥儿无食偷邻桑，主人杀儿尸道傍。",
      "母兄知儿死不直，行哭吞声空叹息。",
      "生重于桑亦易明，何为以身邀所轻。",
      "没身毫厘易其死，世上谁非窃桑子。"
    ]
  },
  {
    "id": "2e89e420f8d940ffac8b7ea6c404f7ce",
    "title": "有所叹五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蛙鸣聒聒满我池，我宁知尔乐与悲。",
      "周公洒灰教后世，顾我龌龊不忍施。",
      "越人嗜汝过刍豢，芼以芳香侑朝饭。",
      "藏身泥沙勿妄出，世人重味轻天物。"
    ]
  },
  {
    "id": "2e89e420f8d940ffac8b7ea65bfb6f33",
    "title": "有所叹五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蝎能毒人不能死，人能捕蝎残其类。",
      "世人意恶蝎为虐，人蝎相残竟谁至。",
      "不参彼已怨一方，自古诗人以为刺。",
      "我疑人酷蝎所羞，何暇区区论蝎罪。"
    ]
  },
  {
    "id": "2e89e420f8d940ffac8b7ea6be2a0aa2",
    "title": "有所叹五首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "卫青功高不荐贤，犹有苏建能拳拳。",
      "魏其已诛武安死，将军畏祸无敢言。",
      "田窦安知天下士，可是一言谁得罪。",
      "当忧磊落世上奇，白头骑奴安得知。"
    ]
  },
  {
    "id": "2e89e420f8d940ff31258904ed0e18ed",
    "title": "登汴岸",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "悠悠十月尾，野静田事息。",
      "严霜草木黄，千里树一色。",
      "呼鹰者谁子，窘兔保深棘。",
      "物皆爱其死，吾宁忍鲜食。"
    ]
  },
  {
    "id": "2e89e420f8d940ffb77ab73b1a4ef6e7",
    "title": "宿州",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "野云不作雪，仲冬气犹蒸。",
      "岸雨湿枯柳，北风生浪声。",
      "昨日饮我者，主人出金觥。",
      "酒薄亦足醉，青蛾惯逢迎。",
      "纷纷舟车地，主吏困怨憎。",
      "樽罍备人事，起论爱客诚。",
      "世途聊复尔，物态恶分明。",
      "十年五往返，抚事感飘零。"
    ]
  },
  {
    "id": "2e89e420f8d940ff6d5e02ff03a8582b",
    "title": "出都门泊镇外失饮食节中夕暴下用气术消息之即愈",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "畏途戒十一，饮食玩死地。",
      "防患迷轻重，达者笑不智。",
      "古人慎寝食，爱生良有待。",
      "从来天下图，不易无名指。",
      "甘飧冒物禁，中夕得颠沛。",
      "坐令妻孥忧，惫腹委如带。",
      "赖知仙圣术，杳杳存一气。",
      "船轻晓眠足，扣齿无馀滞。",
      "艰难众所虞，君子谨容易。",
      "永怀青精饭，聊欲屏俗嗜。"
    ]
  },
  {
    "id": "2e89e420f8d940ff659c0a870f8ca937",
    "title": "过临淮",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "冲寒发孤城，带雪入异县。",
      "春阴舟楫回，远眼烟木乱。",
      "朝来云间塔，别我忽不见。",
      "春流背客去，应过前日岸。",
      "怀居念缱绻，送别祝寝饭。",
      "抚事良有怀，申情能无叹。"
    ]
  },
  {
    "id": "2e89e420f8d940ff0c988b5e98a74cc4",
    "title": "泗州阻风七日投佛经祷斗山下",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "山根受重渊，石脚插九地。",
      "千年无支祈，闭穴守禹誓。",
      "扁舟七日闲，浪作老龙戏。",
      "舟师慎艰险，长跪请佛事。",
      "晚山水如屋，晓山水如地。",
      "清平一潭风，浪阵卷旗旆。",
      "煌煌金仙语，鬼物所尊畏。",
      "无心服毒猛，慧眼出幽秽。",
      "人间慢圣贤，谆戒遭侮易。",
      "谁肯一卷书，脱此千里滞。"
    ]
  },
  {
    "id": "2e89e420f8d940ff4b5ed13889eaa4d6",
    "title": "阳翟道中",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "客行趋阳翟，驱马登高岗。",
      "群山拱西都，回首瞰许昌。",
      "原田秀且润，烟水远分行。",
      "荒冢卧石兽，古祠摧画墙。",
      "我行日已远，风物非故乡。",
      "随俗强饮食，所求肢体强。",
      "儿生事弧矢，有志行四方。",
      "秣马访前古，吾将问兴亡。"
    ]
  },
  {
    "id": "2e89e420f8d940ff47ed47d8444b6694",
    "title": "阻风累日泊宝积山下",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "系船淮北雨如轴，系船淮南风断桥。",
      "客行有期日月疾，岁事欲晚霰雪骄。",
      "山根浪头作雷吼，缩手敢试舟师篙。",
      "不用燃犀照幽怪，要须拔剑断长蛟。"
    ]
  },
  {
    "id": "2e89e420f8d940ff4a1ba47db950c522",
    "title": "春阴泊龟山寄园明",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "东风淮声鸣万鼓，山头孤塔藏烟雾。",
      "一庵老宿何处峰，孤舟倦客沙边雨。",
      "杨柳梢头春未多，白蘋汀下正沧波。",
      "莫向春阴开病眼，风烟如此奈愁何。"
    ]
  },
  {
    "id": "2e89e420f8d940ffc896be666279b82d",
    "title": "初夏步园",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "夏木皆秀茂，小园交茂林。",
      "巢成雏欲出，上下鸣时禽。",
      "中有支离翁，行憩佳树阴。",
      "好风为我来，萧然散烦襟。",
      "物化日迁逝，客居何滞淫。",
      "亏行天有数，隐显我无心。"
    ]
  },
  {
    "id": "2e89e420f8d940ffecf394717c1a4fc7",
    "title": "雨夜怀陈永源山庄",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "陈君为生廉易足，水石田园藏一曲。",
      "畦田已作故侯业，种竹未享封君禄。",
      "干名懒复观书卷，济病时能开药箓。",
      "夜来秋雨如决渠，不寐忧君玉川屋。"
    ]
  },
  {
    "id": "2e89e420f8d940ffaa2ce51310cef42f",
    "title": "效二谢体",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "弃斥非高隐，林居值晚秋。",
      "风云日惨变，感彼岁月遒。",
      "秀蔓依檐槁，陈叶当窗投。",
      "晚花弄馀秀，畦菜枝新柔。",
      "闲居妙观物，贫贱吾何忧。",
      "寂念师竺瞿，齐物信蒙周。"
    ]
  },
  {
    "id": "2e89e420f8d940ffa1906c5f3da5fd5a",
    "title": "秋雨独酌三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋阴不可解，澍雨忽连朝。",
      "贫居庭除狭，涨潦时惊飘。",
      "老夫凌晨起，山木鸣萧萧。",
      "开门买野菜，菘薤喜新苗。",
      "鄙人晚耽佛，像设如僧寮。",
      "焚香翻贝叶，禅诵安不劳。",
      "日高出道场，倾盖盈山瓢。",
      "醺然知体畅，谁共此逍遥。"
    ]
  },
  {
    "id": "2e89e420f8d940ffa1906c5f8a5710fb",
    "title": "秋雨独酌三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "羲和隔重云，不复知下土。",
      "商羊何为者，得时方鼓舞。",
      "老人闲不出，秋草生环堵。",
      "况兹阴霖时，块坐谁与语。",
      "江人雨不鱼，鲂鲤不登俎。",
      "晨烹亦何有，藜藿恣烹煮。",
      "壶中有芳春，造物不得与。",
      "一醉兴未终，连延忽三举。"
    ]
  },
  {
    "id": "2e89e420f8d940ffa1906c5f9ed42e87",
    "title": "秋雨独酌三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "阴雨何可处，乐事赖尊中。",
      "泥泞不可出，洁扫一亩宫。",
      "气平忧患失，目净尘滓空。",
      "谁知环堵间，乐事殊未穷。",
      "老人饱谙事，未易勤其胸。",
      "儿曹方蜩螗，几见弄伎工。",
      "惟有尊中物，于人差有功。",
      "不解作悲秋，吾师柴桑翁。"
    ]
  },
  {
    "id": "2e89e420f8d940ff175e5fb33c3198cf",
    "title": "三月十三日本约潘郎同游安园以雨不果因饮于家为说宛丘木芍药之盛作此篇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "冲泥看花亦不恶，泥深三尺马苦臞。",
      "闭门且复与君饮，吟诗写字乐有馀。",
      "姚黄一枝说不尽，天姬帝子非世姝。",
      "念君东坡守寂寞，春深穷巷堆枯榆。"
    ]
  },
  {
    "id": "2e89e420f8d940ff0d43856832612f6f",
    "title": "春阴",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "春山苦多昏，阴霭昼长暝。",
      "鸟鸣欲成巢，冰泮鱼已泳。",
      "薄寒方未已，惨切有馀劲。",
      "霏霏晚雨飘，黯黯夕氤凝。",
      "高鸿戢南翮，布谷谨新令。",
      "班班农在耕，冉冉麦将盛。",
      "官闲倦无侣，览物偶乘兴。",
      "无辞数携酒，溪柳黄欲映。"
    ]
  },
  {
    "id": "2e89e420f8d940ff3046fcc11cac62a4",
    "title": "寒食",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "风云虽不定，日雨亦易乾。",
      "残春犹凛凛，助我朝食寒。",
      "想见芳野田，士女游班班。",
      "去者日以疏，更为来者欢。",
      "青红间车马，日暮醉墦间。"
    ]
  },
  {
    "id": "2e89e420f8d940ffe3f9460da850d5cf",
    "title": "丽春",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "蓬蒿眼已熟，收拾到阿丽。",
      "徒分色黄白，未害格妾婢。",
      "争妍知不足，出刺以自卫。",
      "上有寒梅枝，春霜一憔悴。"
    ]
  },
  {
    "id": "2e89e420f8d940ff7dbae064ce4d0ef0",
    "title": "秋怀",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋云晦清晓，密雨散回风。",
      "修然有嘉思，盥栉临青铜。",
      "扫地静如眼，妙香散浮空。",
      "黄葵丽不骄，幽菊静有容。",
      "无车惊门雀，幽巷连蒿蓬。",
      "老知饮无益，静觉书有功。",
      "晚木多美实，凉风惊候虫。",
      "问津竟何效，真愧圃与农。"
    ]
  },
  {
    "id": "2e89e420f8d940ff362a84f06a794a66",
    "title": "离泗州冒大雪",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "阴风驾长淮，铁马一百万。",
      "孤舟犯其垒，白羽一挥散。",
      "崩腾中夜雪，千里照组练。",
      "乾坤合冥蒙，远色辨波面。",
      "云端数寸塔，仅若簪出弁。",
      "寒飞不远林，瘦植冻依岸。",
      "龟山晚沽酒，旅食烹野雁。",
      "惜哉吾里丰，一亩不素办。"
    ]
  },
  {
    "id": "2e89e420f8d940ff5c6f1de978bdc41f",
    "title": "雪后赠徐仲车",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平明呼童汲井华，童归告我门有雪。",
      "披衣疾走出户看，正见风毛万夫猎。",
      "冷欺病骨不敢前，缩头蛰户如寒鳖。",
      "楼台得势互照映，松竹无风自骚屑。",
      "念昔儿童逢雪喜，抟捧嘴吞如沃渴。",
      "如今欲啖老不禁，何异爱屦而遭刖。",
      "高门有酒不爱诗，我爱吟诗尊屡阙。",
      "东邻徐子与我同，爱诗过我衣百结。",
      "藏头败被口吟呵，文似锵金身似铁。",
      "人生岂合长贱贫，二百青铜直须辍。"
    ]
  },
  {
    "id": "2e89e420f8d940ff6b57b9a95f420287",
    "title": "题吴熙老古铜榼",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "子云鸱夷如大壶，日醉自不妨著书。",
      "盛酒借沽太勤劬，铸铜为榼计未疏。",
      "古人制器俭复真，不似后世镂金银。",
      "一罂湛湛致坐侧，时与周旋真可人。"
    ]
  },
  {
    "id": "2e89e420f8d940ff68bd9ffcb625a728",
    "title": "农妇",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "耕田衣食苦不足，悠悠送子长河曲。",
      "同行不可别未忍，日暮河边仰天哭。",
      "男儿从军薄妻子，妇人随夫誓生死。",
      "封侯佩印未可知，不道沙场即为鬼。"
    ]
  },
  {
    "id": "2e89e420f8d940ff2657722a0012d4f0",
    "title": "仓前村民输麦行",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "场头雨干场地白，老稚相呼打新麦。",
      "半归仓廪半输官，免教县吏相催迫。",
      "羊头车子毛巾囊，浅泥易涉登前冈。",
      "仓头买券槐阴凉，清严官吏两平量。",
      "出仓掉臂呼同伴，旗亭酒美单衣换。",
      "半醉扶车归路凉，月出到家妻具饭。",
      "一年从此皆闲日，风雨闭门公事毕。",
      "射狐罝兔岁蹉跎，百壶社酒相经过。"
    ]
  },
  {
    "id": "2e89e420f8d940ff05e5ae41539dc421",
    "title": "登山望海四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江阔风烟易晚，山高草木先秋。",
      "独倚阑干尽日，此身与世悠悠。"
    ]
  },
  {
    "id": "2e89e420f8d940ff05e5ae41517867c0",
    "title": "登山望海四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "仕宦此身漫尔，功名已老茫然。",
      "山鸟不须惊客，相亲此复穷年。"
    ]
  },
  {
    "id": "2e89e420f8d940ff05e5ae419dbcc557",
    "title": "登山望海四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "西望扬州何处，云中双塔巑岏。",
      "山外云涛断日，夕阳应近长安。"
    ]
  },
  {
    "id": "2e89e420f8d940ff05e5ae4176dec665",
    "title": "登山望海四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "鸟去苍烟古木，人归绿野孤舟。",
      "信美虽非吾土，消忧且复登楼。"
    ]
  },
  {
    "id": "2e89e420f8d940ff703304e15d91fa2f",
    "title": "书寺中所见四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江市樵苏早散，山家灯火常昏。",
      "纱帽支筇独立，龛中佛像无言。"
    ]
  },
  {
    "id": "2e89e420f8d940ff703304e1b75210a7",
    "title": "书寺中所见四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "日出邻僧乞食，钟鸣老叟关门。",
      "谁见春宵净境，娟娟霁月当轩。"
    ]
  },
  {
    "id": "2e89e420f8d940ff703304e1f001e2a4",
    "title": "书寺中所见四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "叩户谁惊午睡，烹茶听客论诗。",
      "病里虽成禁酒，兴发何妨杖藜。"
    ]
  },
  {
    "id": "2e89e420f8d940ff703304e1a880f11b",
    "title": "书寺中所见四首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "闲里光阴最好，病多谈笑无多。",
      "梦幻世间种种，楞枷卷里消磨。"
    ]
  },
  {
    "id": "2e89e420f8d940ff121d67cba981166e",
    "title": "读潘郎文卷",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "霜鬓我犹谪宦，猬须子合封侯。",
      "老拙何劳咄咄，疏慵且复悠悠。"
    ]
  },
  {
    "id": "2e89e420f8d940ffc4aaf5c543edbe01",
    "title": "夜坐三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "门庭草草是客，寝室泠泠似僧。",
      "春寒犹须篝火，夜书颇复明灯。"
    ]
  },
  {
    "id": "2e89e420f8d940ffc4aaf5c5380b4d9c",
    "title": "夜坐三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "灵通寺前老圃，畦蔬想见如云。",
      "谋拙嗟予飘泊，归来与尔知闻。"
    ]
  },
  {
    "id": "2e89e420f8d940ffc4aaf5c5d96a277f",
    "title": "夜坐三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "微寒骚屑窗竹，淡月朦胧夜天。",
      "路暗城头传警，漏稀更士高眠。"
    ]
  },
  {
    "id": "2e89e420f8d940ff586d6fb12b38e8e6",
    "title": "赠广靖上人",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "七十庞眉禅客，曾见天衣老人。",
      "旃檀林中香气，悠然时有馀氤。"
    ]
  },
  {
    "id": "2e89e420f8d940ff2e0e3669eb6abf15",
    "title": "六言",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "青春要去便去，美酒得斟且斟。",
      "莫问世间蹀躞，须知老境侵寻。"
    ]
  },
  {
    "id": "2e89e420f8d940ff08fc19a53675d225",
    "title": "乾明院门望江山怀淮阳城南步二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "危台寺东野水，春来柳色鹅黄。",
      "江上沧波似屋，蛟龙作恶难量。"
    ]
  },
  {
    "id": "2e89e420f8d940ff08fc19a55302cc43",
    "title": "乾明院门望江山怀淮阳城南步二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "忆昨淮阳把酒，目前惟欠山林。",
      "江上云岑千垒，何为特地愁心。"
    ]
  },
  {
    "id": "2e89e420f8d940fff6df07c6d494f5ca",
    "title": "和子瞻西太一宫祠二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "太一祥储世世，祠宫岁事年年。",
      "绛节霓旌何处，松庭玉座萧然。"
    ]
  },
  {
    "id": "2e89e420f8d940fff6df07c68d97df94",
    "title": "和子瞻西太一宫祠二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "玉斝清晨荐酒，天风静夜飘香。",
      "凤吹管截孤竹，琴弦曲奏潇湘。"
    ]
  },
  {
    "id": "2e89e420f8d940ff54c00af7b141e469",
    "title": "白沙闸西舣舟亭下二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "倦客时时醉眼，津亭日日春寒。",
      "目极伤春怀抱，黄昏犹在阑干。"
    ]
  },
  {
    "id": "2e89e420f8d940ff54c00af705ccdc40",
    "title": "白沙闸西舣舟亭下二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "客恨如云冉冉，风光似水迢迢。",
      "回首十年旧事，令人泪尽魂消。"
    ]
  },
  {
    "id": "2e89e420f8d940ff64c3451d984697cf",
    "title": "秋园杂感二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "秋晚园林疏静，天高风日明鲜。",
      "中有支筇病客，三杯卯酒醺然。"
    ]
  },
  {
    "id": "2e89e420f8d940ff64c3451df9f3855d",
    "title": "秋园杂感二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "世事我深谙委，人生他自奔忙。",
      "刻木牵丝作技，几回弄罢凄凉。"
    ]
  },
  {
    "id": "2e89e420f8d940ff2a16e5d8098a1062",
    "title": "江南曲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "江蒲芽白江水绿，江头花开自幽淑。",
      "人家晨炊欲熟时，旋去网鱼惟所欲。",
      "往来送租只用船，未省泥沙曾污足。",
      "有钱买酒醉邻畔，终日数口常在目。",
      "不学长安贵公卿，每念离心寄朱毂。",
      "朝游岩廊暮海岛，谴人未归身自到。"
    ]
  },
  {
    "id": "2e89e420f8d940ff2e2a547ca7364615",
    "title": "少年行三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "骍弓鹊角苍雕羽，金错旗竿画貔虎。",
      "长驱直踏老上庭，手拔干将斩狂虏。",
      "归来解甲见天子，金印悬腰封万户。",
      "自为大汉上将军，高揖群公佐明主。"
    ]
  },
  {
    "id": "2e89e420f8d940ff2e2a547c06f51c3b",
    "title": "少年行三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "人生岂合长贫贱，师事黄公曾习战。",
      "英雄天子伐匈奴，初拜将军二十馀。",
      "黄尘昼飞羽如插，身射单于碎弓甲。",
      "从来书生轻武夫，坐遣挥毫写勋业。"
    ]
  },
  {
    "id": "2e89e420f8d940ff2e2a547cb83093f4",
    "title": "少年行三首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "少年卖珠登主门，主家千金惜一身。",
      "绿韝请罪见天子，尚得君王呼主人。",
      "斗鸡走马长安道，豪杰驱来奉谈笑。",
      "汉庭碌碌公与侯，畏祸忧诛先白头。"
    ]
  },
  {
    "id": "2e89e420f8d940ff2481d7c41f1dba1d",
    "title": "行路难",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "人生动与衣食关，百年役役谁为闲。",
      "四时睡足鞍马上，去岁钱塘今长安。",
      "车愁羊肠夜险折，船畏人鲊晨惊湍。",
      "九州一身恨自惜，使我颜色常鲜欢。",
      "天地一气成万象，融即是江结是山。",
      "再愿洪垆泻融结，万世更无行路难。"
    ]
  },
  {
    "id": "2e89e420f8d940ff2a16e5d8320c6bfd",
    "title": "江南曲",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "平湖碧玉烟波阔，芰荷风起秋香发。",
      "采莲女儿红粉新，舟中笑语隔烟闻。",
      "高系红裙袖双卷，不惜浮萍沾皓腕。",
      "争先采得隐船篷，多少相欺互相问。",
      "吴儿荡桨来何事，手指荷花示深意。",
      "郎指莲房妾折丝，莲不到头丝不止。",
      "月上潮平四散归，舟轻楫短去如飞。",
      "断肠脉脉两无语，寄情流水传相思。"
    ]
  },
  {
    "id": "2e89e420f8d940ff898e7595584dcf77",
    "title": "苦寒行二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "淮南苦寒不可度，积雪连山风倒树。",
      "长淮冻绝鱼龙愁，哀鸿傍人飞不去。",
      "雪中寒日无暖光，六龙瑟缩不肯骧。",
      "老惫孤舟且复止，坚冰三尺厚于墙。"
    ]
  },
  {
    "id": "2e89e420f8d940ff898e7595a5d669b7",
    "title": "苦寒行二首",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "茫茫楚乡仲冬月，白屋无烟飞走绝。",
      "空林号风冰断枝，长淮无人冰照雪。",
      "冻埋钓艇不复渔，南羹未嚼淮中鱼。",
      "要须下擘澄湫水，剸取寒蛟烹腹腴。"
    ]
  },
  {
    "id": "2e89e420f8d940ff4621dea72b7f7d5a",
    "title": "喜宝积智轸道人惠书偈",
    "authorName": "张耒",
    "authorId": "2e89e420f8d940ffdb576a7dd6ef5f7f",
    "dynasty": "宋",
    "content": [
      "南山老禅翁，白净如水月。",
      "我初获亲近，解此痴脑结。",
      "十年归故里，父老半存灭。",
      "逢师百如旧，才若旦夜别。",
      "故知静能久，岂有火中铁。",
      "致身烦热外，与世作冰雪。",
      "穷秋长安巷，客子送书札。",
      "龙蛙不同趣，掬海救其渴。",
      "平生笑谋食，中路愿颇夺。",
      "犹如伏辕鹿，野性终跳𨁝。",
      "触涂惟欲睡，过眼时一哕。",
      "摩尼本无瑕，尘垢终冀豁。"
    ]
  },
  {
    "id": "2e89e420f8dfe69ee910fce8e60a9997",
    "title": "过董叔达故居",
    "authorName": "王休",
    "authorId": "2e89e420f8dfe69ed1457b72d1457b72",
    "dynasty": "宋",
    "content": [
      "短石拂荒阡，诵君孝行全。",
      "甘泉潜易地，至德上通天。",
      "明诏再三下，承欢八十年。",
      "草堂遗址在，溪水绕涓涓。"
    ]
  },
  {
    "id": "2e89e420f8dfe69ee2742eba1dc0feea",
    "title": "游普济寺",
    "authorName": "王休",
    "authorId": "2e89e420f8dfe69ed1457b72d1457b72",
    "dynasty": "宋",
    "content": [
      "排险凌空入磴斜，参差金碧倚烟霞。",
      "一山门里分三刹，万柳湖边带几家。",
      "世上无人吞栗棘，国中有佛吐莲花。",
      "凭栏凝望遥天表，数点青山似乱鸦。"
    ]
  },
  {
    "id": "2e89e420f8f086aa7728e9fdee382ba4",
    "title": "题妙庭观",
    "authorName": "魏仲恭",
    "authorId": "2e89e420f8f086aad1457b72d1457b72",
    "dynasty": "宋",
    "content": [
      "九转凡成吞绛雪，霓旌缥缈升丹阙。",
      "瑶池因到阿母家，笑傲壶中闲日月。",
      "蟠桃一熟千年久，为君持献流霞酒。",
      "不应移种上林春，红颜聊驻人间寿。",
      "回首桑田几翻覆，世上黄粮犹未熟。",
      "暂来仙馆拂尘埃，静对吟风几竿竹。"
    ]
  },
  {
    "id": "2e89e420f8f2c3dbc11ffd96a2b59812",
    "title": "和张九成真如禅院诗",
    "authorName": "黄伯剂",
    "authorId": "2e89e420f8f2c3dbd1457b72d1457b72",
    "dynasty": "宋",
    "content": [
      "寺古僧应少，地偏心自扃。",
      "凭高通楚望，怀远眇胥灵。",
      "深蛰虬藏翠，斜飞鹭界青。",
      "休文今已去，佛像寄谁铭。"
    ]
  },
  {
    "id": "2e89e420f9131ed4226f58bb7e08001a",
    "title": "题惠山",
    "authorName": "潘正夫",
    "authorId": "2e89e420f9131ed4d1457b7291791a9a",
    "dynasty": "宋",
    "content": [
      "秋风萧瑟净岩扃，寂寂澄泉可鉴形。",
      "比色未饶先玉乳，试甘应合跨中泠。",
      "梦回春草花犹落，雪洒松窗酒乍醒。",
      "须碾月团三百片，不辞来此汲泓渟。"
    ]
  },
  {
    "id": "2e89e420f9131ed4abef9b131742d9e4",
    "title": "悟性寺",
    "authorName": "潘正夫",
    "authorId": "2e89e420f9131ed4d1457b7291791a9a",
    "dynasty": "宋",
    "content": [
      "乱山深处出楼台，秋入群松万壑哀。",
      "岚翠逼人清似雾，滩声落石响如雷。"
    ]
  },
  {
    "id": "2e89e420f9131ed42ed82cd676db3f7d",
    "title": "澹岩六韵奉呈逊叔侍郎兼寄惠照禅老",
    "authorName": "潘正夫",
    "authorId": "2e89e420f9131ed4d1457b7291791a9a",
    "dynasty": "宋",
    "content": [
      "祝融之南近湘滨，地出天开戡翠珉。",
      "金阙不关尘世路，丹葩争发洞宫春。",
      "迟留杖履寻真惯，怅望烟萝入梦频。",
      "弈罢空怀烂柯客，云深多失避秦人。",
      "高悬石栈仙风迥，静对岩扉濯色新。",
      "借问时翁与禅伯，如何导往许为邻。"
    ]
  },
  {
    "id": "2e89e420f91ab9aef45b5a295a2fcd2e",
    "title": "和杨礼侍六言",
    "authorName": "赵载",
    "authorId": "2e89e420f91ab9aed1457b72d1457b72",
    "dynasty": "宋",
    "content": [
      "围青绕绿近在，虚白羊玄本同。",
      "须知满眼叠嶂，不碍举头太空。"
    ]
  },
  {
    "id": "2e89e420f91fa0064858bcbfc3e904ea",
    "title": "题武夷",
    "authorName": "吕天泽",
    "authorId": "2e89e420f91fa006d1457b72d1457b72",
    "dynasty": "宋",
    "content": [
      "书林追慕紫阳翁，出入尝沾教雨中。",
      "缅仰高山难企及，大开茅塞径能通。"
    ]
  },
  {
    "id": "2e89e420f91fa0064858bcbfd77e75c2",
    "title": "题武夷",
    "authorName": "吕天泽",
    "authorId": "2e89e420f91fa006d1457b72d1457b72",
    "dynasty": "宋",
    "content": [
      "乘兴来寻杜使君，乱山矗矗白云深。",
      "武夷仙子能知己，谩写新诗诉此心。"
    ]
  },
  {
    "id": "2e89e420f91fa0064858bcbfafa96c03",
    "title": "题武夷",
    "authorName": "吕天泽",
    "authorId": "2e89e420f91fa006d1457b72d1457b72",
    "dynasty": "宋",
    "content": [
      "南北相看一岭分，长怀欲谒武夷君。",
      "个中果隐神仙客，握手交谈迥不群。"
    ]
  },
  {
    "id": "2e89e420f925006bf47dd34c9ada6604",
    "title": "吴樵溪山居",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "老子无家计，萧然屋数间。",
      "头边惟白发，眼底是青山。",
      "棋急鸟声散，琴低鹤睡闲。",
      "片云长似伴，朝去暮飞还。"
    ]
  },
  {
    "id": "2e89e420f925006ba9d99ebf8a84eace",
    "title": "金台泊舟",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "欲谋归去计，归去更匆匆。",
      "王化何时北，江流日夜东。",
      "片帆山共水，竟夕雨和风。",
      "时事只如此，相催成老翁。"
    ]
  },
  {
    "id": "2e89e420f925006b35ddf55cb8cf644e",
    "title": "宿湖外",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "懒入城中去，来维柳下舟。",
      "空江明月上，残雨夕阳收。",
      "好景多归夜，他乡易得秋。",
      "倚梧吟不尽，樽酒更登楼。"
    ]
  },
  {
    "id": "2e89e420f925006b5f2a3818d9cae035",
    "title": "山居",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "老来无一事，僮与鹤相随。",
      "绕屋疏疏竹，编墙短短篱。",
      "起来花换影，知已睡多时。",
      "莫厌山居寂，山人只自宜。"
    ]
  },
  {
    "id": "2e89e420f925006bf872e463abf0f7e5",
    "title": "月夜溪庄访旧",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "山山明月路，何处认梅花。",
      "石色冷如水，溪流白似沙。",
      "清吟幽客梦，华发故人家。",
      "相见即归去，已应河汉斜。"
    ]
  },
  {
    "id": "2e89e420f925006b60066755f34670cc",
    "title": "诏许出狱呈京尹节斋赵公",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "臣子狂愚献直言，圣明宽大度如天。",
      "十封应诏皆焚稿，一片忧时只似弦。",
      "数象逢丁阳九厄，元龟为鉴后千年。",
      "今朝有旨从天下，不到长沙到席前。"
    ]
  },
  {
    "id": "2e89e420f925006b15411ec9f57c4b20",
    "title": "灵芝寺别祖席诸友",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "落日寒城暮雨馀，满斟离酒意何如。",
      "见妻还指张仪舌，痛国谁怜贾谊书。",
      "羸马病僮旋雇倩，寺禽山獠亦欷歔。",
      "长安可是深居处，更向深山深处居。"
    ]
  },
  {
    "id": "2e89e420f925006bb12249df9c60beb9",
    "title": "富阳道中",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "几年只向长安去，今日囊书被旨回。",
      "马首独行秋叶路，鲈鱼时共菊花杯。",
      "黄昏钟动雁初下，夜半月明潮正来。",
      "我自不归归便得，故园早晚早梅开。"
    ]
  },
  {
    "id": "2e89e420f925006b60dce3ce417f1ac7",
    "title": "和周居易见寄韵",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "十年为客上长安，人指冰山不会寒。",
      "开口尽言投老易，到头只是挂冠难。",
      "低栖屋宇居常稳，巧小园池坐尽宽。",
      "别有前溪鱼可钓，也须栽竹傍栏干。"
    ]
  },
  {
    "id": "2e89e420f925006b619f5851bea70357",
    "title": "钱唐",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "不记钱王建国年，尚遗强弩射潮痕。",
      "地回王气归吴分，山挟潮声出海门。",
      "南渡几年犹昨日，西湖疏影自黄昏。",
      "客来独凭栏干处，时听渔歌过远村。"
    ]
  },
  {
    "id": "2e89e420f925006b0ff73599dd7003ed",
    "title": "越王勾践墓",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "秦望山头自夕阳，伤心谁复赋凄凉。",
      "今人不见亡吴事，故墓犹传霸越乡。",
      "雨打乱花迷复道，鸟翻黄叶下宫墙。",
      "登临莫向高台望，烟树中原正渺茫。"
    ]
  },
  {
    "id": "2e89e420f925006ba63e5fbdd5f7a809",
    "title": "送马太初之越",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "一去山阴一冉溪，如何还只恁分携。",
      "雨无聊赖人无寐，水又潺湲鸟又啼。",
      "明日不知君上马，中宵谁与共闻鸡。",
      "去时应有兰亭句，为我临池援笔题。"
    ]
  },
  {
    "id": "2e89e420f925006b498c386eb216bee5",
    "title": "戒珠寺右军宅",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "苍树寒烟两渺茫，后来谁此吊兴亡。",
      "晋朝风物今流水，萧寺钟声几夕阳。",
      "话燕梁空春雨急，爱鹅人去暮山长。",
      "学书弟子知何在，风过池塘墨尚香。"
    ]
  },
  {
    "id": "2e89e420f925006b9041feff05d5a502",
    "title": "和王景阳越中寄别韵",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "故人书只问平安，已分还山岂愿官。",
      "猿鹤不惊松径梦，貂蝉难换竹皮冠。",
      "长安落叶秋深见，故国斜阳雨后看。",
      "莫道剡中吟不尽，不成吟处亦停鞍。"
    ]
  },
  {
    "id": "2e89e420f925006b3ce432d188010f89",
    "title": "金山寺",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "荻花芦叶正珊珊，山在长江寺在山。",
      "门径但从船出入，僧房多住水中间。",
      "江空落日斜犹照，夜半秋潮去复还。",
      "吟兴未阑天欲曙，一行斜雁起苍湾。"
    ]
  },
  {
    "id": "2e89e420f925006b31637bc4ac148e5f",
    "title": "凤皇台",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "洒尽梧桐酒一杯，兴亡前事独徘徊。",
      "乌衣冉冉斜阳下，白鹭茫茫江水来。",
      "凤去不知经几载，客来惟只见高台。",
      "闲于登眺成孤啸，五百年间王气回。"
    ]
  },
  {
    "id": "2e89e420f925006b483406151c2cd987",
    "title": "石头城和王宁翁韵",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "怀乡吊古易伤心，绝顶危亭共客临。",
      "朝市曾经兵火后，山川转觉树云深。",
      "百年歌舞空台沼，六代豪华漫陆沉。",
      "惟有乱鸦归去晚，夕阳无限暮城阴。"
    ]
  },
  {
    "id": "2e89e420f925006bb039d37d6282aafb",
    "title": "多景楼",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "早被垂杨系去舟，五更潮落大江头。",
      "关河北望几千里，淮海南来第一楼。",
      "昔日最多风景处，今人偏动黍离愁。",
      "烟沙澒洞翻蘋末，欲倚西风问仲谋。"
    ]
  },
  {
    "id": "2e89e420f925006b90d1ff1ae2eeb2e6",
    "title": "山阴兰亭",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "寂寂山阴事已尘，至今亭址尚嶙峋。",
      "落花时节朝朝雨，插柳人家处处春。",
      "曲水自流寒食酒，茂林无复永和人。",
      "昭陵茧纸今何在，空有梅花点翠珉。"
    ]
  },
  {
    "id": "2e89e420f925006b459118c2eed34f8b",
    "title": "别故人",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "便未成名也自归，不应猿鹤更猜疑。",
      "冷看世事频移局，懒与仙人共弈棋。",
      "南渡只今惟有酒，西兴临别是谁诗。",
      "行藏正要知时节，却是时人未得知。"
    ]
  },
  {
    "id": "2e89e420f925006b47e045b3c9d3cc64",
    "title": "中秋待月用弟察推元彪韵",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "待月南楼月不明，百年虚负此宵情。",
      "浮阴乱向空中起，圆影偏从塞外清。",
      "江国潇潇凄露气，山城处处动笳声。",
      "何人独抱琵琶坐，泪滴冰弦暗恨生。"
    ]
  },
  {
    "id": "2e89e420f925006b1e19279846755027",
    "title": "梦傅说",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "傅说为霖寤寐中，高宗一念与天通。",
      "后来亦有君王梦，不是阳台便月宫。"
    ]
  },
  {
    "id": "2e89e420f925006b97c4d64306d5fc49",
    "title": "西施",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "十二金钗对对铺，三千粉黛腻如酥。",
      "君王莫道六宫丑，一个西施已坏吴。"
    ]
  },
  {
    "id": "2e89e420f925006b7fd0b0db4918cdbd",
    "title": "范蠡",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "五月菰蒲八月秋，年年清酒酹江头。",
      "伍胥忿怒三闾怨，争似鸱夷一钓舟。"
    ]
  },
  {
    "id": "2e89e420f925006b592c5cd9e3fc9318",
    "title": "长城",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "漠漠沙场万里遥，千夫一日起临洮。",
      "若无道德为干橹，更是秦人筑欠高。"
    ]
  },
  {
    "id": "2e89e420f925006b7d9f2c8ea03a8d55",
    "title": "沛中歌",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "秦时日月汉山河，家计今谁与仲多。",
      "天子不知天下贵，酒中惟唱沛中歌。"
    ]
  },
  {
    "id": "2e89e420f925006b3be81d8d1416ec51",
    "title": "云梦",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "纪生尚可称皇帝，韩信何妨作假王。",
      "今日伪游真是伪，只因一蹑误高皇。"
    ]
  },
  {
    "id": "2e89e420f925006b57c1ca8234b7ba3c",
    "title": "长生",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "武皇何事驾虚空，金阙求仙路未通。",
      "王母不来方士去，茂陵可是广寒宫。"
    ]
  },
  {
    "id": "2e89e420f925006b01abf66597a32a0e",
    "title": "苏武",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "十九年间不辱君，论功何独后诸臣。",
      "若教倒数凌烟像，也是当时第一人。"
    ]
  },
  {
    "id": "2e89e420f925006bf40ccc428dfbfdeb",
    "title": "子陵台",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "曾与刘郎共起居，如何不肯受除书。",
      "最怜人笑先生错，正好为官却钓鱼。"
    ]
  },
  {
    "id": "2e89e420f925006b4e5c5109c0a17f7d",
    "title": "昭阳殿",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "祸水流来汉火亡，白头宫女恨昭阳。",
      "至今人见飞来燕，犹为君王暗断肠。"
    ]
  },
  {
    "id": "2e89e420f925006be9a3efc1f71ff98f",
    "title": "淝水",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "想见西风对垒时，目中先已料安危。",
      "淮淝百万兵虽众，未抵东山一局棋。"
    ]
  },
  {
    "id": "2e89e420f925006b093efd386b1a9600",
    "title": "除夕对梅",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "青春无复驻年华，几度江梅暗忆家。",
      "惆怅新愁添白发，鬓边如雪映寒花。"
    ]
  },
  {
    "id": "2e89e420f925006b77232708e07d369d",
    "title": "上忠斋丞相",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "世事篙人一叶舟，长歌短棹发中流。",
      "今朝正得东风便，才是西风便转头。"
    ]
  },
  {
    "id": "2e89e420f925006b7723270832a93417",
    "title": "上忠斋丞相",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "烂柯山下采樵民，尽日观棋局局新。",
      "黑白两般都著过，后来一著要高人。"
    ]
  },
  {
    "id": "2e89e420f925006b772327087127adf8",
    "title": "上忠斋丞相",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "江南江北路迢迢，往事东风恨未消。",
      "昨夜杜鹃啼不了，始知春在洛阳桥。"
    ]
  },
  {
    "id": "2e89e420f925006b772327088c41542f",
    "title": "上忠斋丞相",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "九陌红尘扑帽纱，囊书几度进官家。",
      "近来不甚知时事，只是栽桑不种花。"
    ]
  },
  {
    "id": "2e89e420f925006b7908002c57ded77e",
    "title": "塞下行赠韦士颖归鄂渚上江陵谒阃相",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "长安二月春正浓，长江二月风正急。城头杨柳雪絮飞，道傍黏雨沱潦湿。",
      "邯郸谁家侠少年，上马意气挥金鞭，下马扫笔大如椽。",
      "兴来一石未能醉，剧饮数斗口流涎。玉山跌倒扶未起，金鞭留当酒家里。",
      "隔楼仿佛画眉人，相邀夜宿鸳鸯被。睡魔不醒五更钟，笛声吹断相思泪。",
      "嘐嘐鸣鸡将度关，欲去未去踟蹰间。道逢项庄把剑舞，楼上美人歌玉环。",
      "划然掣电蛟龙怒，便指南楼问归路。二千三百里更长，尔备衣粮我屝屦。",
      "青衫著破不堪典，典到青衫共谁语。世上岂无虬髯汉，散财结客千千万。",
      "岂无燕昭万黄金，筑作高台礼瑰彦。秦坑汉骂不肯收，自是一番遭薄贱。",
      "唐人科举更糊名，天下英雄消沮尽。生儿不学去封侯，锥毛弄秃成霜鬓。",
      "世无荆轲樊于期，只今谁复是男儿。我闻兵凶战危事，愁杀天上蚩尤旗。",
      "人心承平易思乱，中原块土急驱汉。蔡城未下辟未诛，机来一发不容间。",
      "三边未即妖祲清，天河何时能洗兵。送君不作断肠客，三尺一骑君西征。",
      "临岐酌酒再三语，今日君王自神武。此行投笔事班超，不必区区问儿女。",
      "上流夜夜雨如箭，下流炮火惊淮甸。襄师重屯郢州北，淮师未解长江面。",
      "劝君莫赋横槊诗，楼头正要筹边算。",
      "军前一著天下奇，夜斩楼兰无人知。露布直到天子墀，六宫欢动龙颜怡。",
      "维清象武献太庙，未央前殿称玉卮。搴旗斩将不足道，运筹帷幄果谓谁，曰何功第一参次之。",
      "噫吁嘻，帝命我公归衮衣。"
    ]
  },
  {
    "id": "2e89e420f925006b13a169d79258a925",
    "title": "和通判弟随亨《书感》韵",
    "authorName": "柴望",
    "authorId": "2e89e420f925006ba0161022da11e8cd",
    "dynasty": "宋",
    "content": [
      "风沙万里梦堪惊，地老天荒只此情。",
      "世上但知王蠋义，人间惟有伯夷清。",
      "堂前旧燕归何处，花外啼鹃月几更。",
      "莫话凄凉当日事，剑歌泪尽血沾缨。"
    ]
  },
  {
    "id": "2e89e420f92990bbdc8e1f802baaa4dd",
    "title": "读渡江诸将传",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "读到诸贤传，令人泪洒衣。",
      "功高成怨府，权盛是危机。",
      "勇似韩彭有，心如廉蔺希。",
      "中原岂天上，尺土不能归。"
    ]
  },
  {
    "id": "2e89e420f92990bb40da36e18b338b99",
    "title": "贤牧堂",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "贤牧存遗爱，邦人重此祠。",
      "典刑前辈几，德政后来谁。",
      "来日清泉濯，归时只鹤随。",
      "不须看石碣，人口是丰碑。"
    ]
  },
  {
    "id": "2e89e420f92990bb5e16c5f5ad5c4f74",
    "title": "秋榜已揭不寐",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "寒重难为坐，宵长可奈眠。",
      "老天不解事，特地闰今年。",
      "风助蛩声苦，霜和月色妍。",
      "抱衾成百感，嚼句忆坡仙。"
    ]
  },
  {
    "id": "2e89e420f92990bb1834dd73e3f883fa",
    "title": "春晚山行问酒主媪以瓶罄告",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "霜晓寒于腊，日中方有春。",
      "云头才作暮，风力又欺人。",
      "老犊眠方稳，雏莺语未真。",
      "停骖谋一醉，不酌酒家贫。"
    ]
  },
  {
    "id": "2e89e420f92990bbbd50e5a46c29fbae",
    "title": "轿中五言",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "卯酒工为醉，春衫怯晓寒。",
      "篮舆有何味，脚力且图闲。",
      "得句点头笑，拈书信手翻。",
      "仆夫行且止，我爱眼前山。"
    ]
  },
  {
    "id": "2e89e420f92990bb0cc5c8598524a4a3",
    "title": "次韵调甘内掾",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "韩掾才情妙，吟成苦夜长。",
      "歌残如意铁，梦断合欢床。",
      "鼓瑟湘云暖，吹笙岭月凉。",
      "旧时双燕子，飞入谢家堂。"
    ]
  },
  {
    "id": "2e89e420f92990bb01c5be891737e05f",
    "title": "鹅坑先茔晚归",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "诘曲穿荒径，高平见远山。",
      "溪乾呈石紫，林峭露枫丹。",
      "不道归来晚，惟愁句未安。",
      "片云真解事，放出月团团。"
    ]
  },
  {
    "id": "2e89e420f92990bbd78d92573af1b717",
    "title": "梦林清叔",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "已分幽明隔，无端入梦来。",
      "交情今已矣，汝死亦冤哉。",
      "白骨今何在，沧波去不回。",
      "蛟龙慎勿食，之子谪仙才。"
    ]
  },
  {
    "id": "2e89e420f92990bbaa769e59eaccd16e",
    "title": "冬孟驾出亲享太庙连日雨是朝大霁都人云凡四次如此矣",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "玉宇曈眬晓，琼京略绰寒。",
      "紫衣千骑从，黄伞万人看。",
      "日景新开霁，天颜剩有欢。",
      "驾回春满殿，圣母喜加餐。"
    ]
  },
  {
    "id": "2e89e420f92990bbaa769e59f15b02a2",
    "title": "冬孟驾出亲享太庙连日雨是朝大霁都人云凡四次如此矣",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "谷旦街尘净，满城春意多。",
      "威仪清警跸，卤簿扈銮和。",
      "从骑黄金勒，回班白玉珂。",
      "恩荣谁不羡，报上合如何。"
    ]
  },
  {
    "id": "2e89e420f92990bb2a326c18148b906b",
    "title": "送陈宗谕进叔晋接赴庆元添倅及乃弟泰来四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "向来寅陛对，冷语颇冰人。",
      "未犯神龙怒，先遭老凤嗔。",
      "宗庠随却步，家食不忧贫。",
      "公语何尝泯，题舆宠渥新。"
    ]
  },
  {
    "id": "2e89e420f92990bb2a326c18e19c1f71",
    "title": "送陈宗谕进叔晋接赴庆元添倅及乃弟泰来四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "谩说题舆乐，谁知忧国心。",
      "城狐方伺隙，边马已如林。",
      "去上缇屏最，行陈丹扆箴。",
      "脂韦何足算，百炼是精金。"
    ]
  },
  {
    "id": "2e89e420f92990bb2a326c187969e9a3",
    "title": "送陈宗谕进叔晋接赴庆元添倅及乃弟泰来四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "若见青山老，烦言仆寄声。",
      "入新无好况，依旧是狂生。",
      "国事今如许，庸医见亦惊。",
      "不知灵寿杖，还解拄天倾。"
    ]
  },
  {
    "id": "2e89e420f92990bb2a326c1821c62f00",
    "title": "送陈宗谕进叔晋接赴庆元添倅及乃弟泰来四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "玉季吾心友，经行话旧游。",
      "定知龙有种，又快鹗横秋。",
      "对策空丹臆，为兄赛一筹。",
      "功名相迫遂，只许片时留。"
    ]
  },
  {
    "id": "2e89e420f92990bbddec9b4d0f55f0ff",
    "title": "别刘孟容峸提干二首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "孟容吾畏友，春日去朝京。",
      "蔗境诗多好，莲池官最清。",
      "坐诬缘举将，取忌为时名。",
      "诸老端平岁，同词为辨明。"
    ]
  },
  {
    "id": "2e89e420f92990bbddec9b4d15a5c603",
    "title": "别刘孟容峸提干二首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "吾莆诸寿隽，习静鲁灵光。",
      "有子麒麟种，群孙鸳鹭行。",
      "此行青眼众，见谓白眉良。",
      "通籍何愁晚，庭椿乐未央。"
    ]
  },
  {
    "id": "2e89e420f92990bb211562da492f32f0",
    "title": "送林师道似之赴宁都尉二首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "造谤端平岁，时髦一网空。",
      "君为梨岭后，名在蕊宫中。",
      "躐等轻馀子，知音迈钜公。",
      "莫嫌登第晚，试看艾轩翁。"
    ]
  },
  {
    "id": "2e89e420f92990bb211562da3d8bfb67",
    "title": "送林师道似之赴宁都尉二首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "及物官无小，平生志所存。",
      "一条冰出壑，五色棒悬门。",
      "皂盖邦魁彦，绣衣乡达尊。",
      "傥能念寒畯，梅市得春温。"
    ]
  },
  {
    "id": "2e89e420f92990bb4afe618e7fe15e6d",
    "title": "送郑邛叔圭之博罗尉四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "奇士束科目，炯如金在沙。",
      "孤吟娱草带，几度见槐花。",
      "此举衣才绿，相看鬓欲华。",
      "泥金墨犹湿，已报熟葵瓜。"
    ]
  },
  {
    "id": "2e89e420f92990bb4afe618ece420ce2",
    "title": "送郑邛叔圭之博罗尉四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "三十年朋友，诗筒几往还。",
      "君才游宦海，我正赋囚山。",
      "滩鶒何时下，沙鸥镇日闲。",
      "升沉踪迹异，心事却相关。"
    ]
  },
  {
    "id": "2e89e420f92990bb4afe618e332ffe5e",
    "title": "送郑邛叔圭之博罗尉四首",
    "authorName": "王迈",
    "authorId": "2e89e420f92990bb97af4fb339e4973b",
    "dynasty": "宋",
    "content": [
      "初宦南游日，去年西啸时。",
      "岂无风竹兴，剩有雪梅诗。",
      "一尉聊且浼，诸公定见知。",
      "勉旃行好事，远业此其基。"
    ]
  }
]