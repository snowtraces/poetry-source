[
  {
    "id": "2e89e420a7255bc59ef24da424af5241",
    "title": "是日闻报御笔许牵复有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闻有佳音自日边，羁臣感极却悽然。",
      "矜愚本自加三宥，作赋休云谪九年。",
      "戏膝但能纡彩服，侍香那复望青毡。",
      "恩隆天地当何报，击壤为氓老一廛。"
    ]
  },
  {
    "id": "2e89e420a7255bc5232369cf6ee647ff",
    "title": "送罗惇诗赴举",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "计偕西去不容迟，暂聚还分与愿违。",
      "丹桂一枝应俯拾，青云万里看横飞。",
      "我方谪宦陪鸠杖，子欲成名戏彩衣。",
      "努力争先龙虎榜，发挥家学慰庭闱。"
    ]
  },
  {
    "id": "2e89e420a7255bc5ffb033b5d18568b2",
    "title": "从人于柳木得芝一本面径尺馀体圆而攲正类荷叶惜其生于僻远不得与奏牍为赋此诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "草木何为亦发祥，灵芝三秀向沙阳。",
      "成丛已茁枯梅上，盈尺还生卧柳傍。",
      "叶若圆荷方泻露，色如紫椹更飘香。",
      "惜哉地去长安远，不使公卿草贺章。"
    ]
  },
  {
    "id": "2e89e420a7255bc54b3f3c16202de19f",
    "title": "将去沙阳留别邓季明诸公",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一载沙阳信有缘，宽恩许去却依然。",
      "碧斋翠阁已如梦，明月清风长自妍。",
      "溪上客舟横一叶，箧中诗卷剩千篇。",
      "诸公别后应思我，茗饮时时到寓轩。"
    ]
  },
  {
    "id": "2e89e420a7255bc575966e74aa52b898",
    "title": "谢守送别至黯淡寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "送远劳为黯淡行，西风斜日袅双旌。",
      "舟如一叶波涛舞，滩作半天风雨声。",
      "修竹拂云青蓊郁，圆峰对阁翠峥嵘。",
      "如公高义今人少，行客空馀恋德情。"
    ]
  },
  {
    "id": "2e89e420a7255bc5086c6c6258fc0ca5",
    "title": "别武夷途中偶成寄观妙法师",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "道妙观来物物通，武夷仙境幸相逢。",
      "溪流玉雪三三曲，山锁云霞六六峰。",
      "去路归鞍方眷恋，淡烟疏雨正蒙茸。",
      "羡师日在神仙窟，回首岩峦紫翠重。"
    ]
  },
  {
    "id": "2e89e420a7255bc5c13bb2e4210b6f54",
    "title": "寄题观妙师阁皂山旧隐观云轩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "独搆幽轩福地阴，飞云对面起青岑。",
      "但知映日能成色，谁信崇朝解作霖。",
      "苒苒行云宁有迹，霏霏出岫本无心。",
      "道人默坐观舒卷，至理应符妙意深。"
    ]
  },
  {
    "id": "2e89e420a7255bc5cf204c6b659b5177",
    "title": "自分水岭过江南",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "行尽闽山万屈盘，江南形势陡然宽。",
      "山平水远望不尽，木落草枯霜始寒。",
      "醉里讴吟聊自适，梦中往复本非难。",
      "谁言春信年年早，笑指江梅试折看。"
    ]
  },
  {
    "id": "2e89e420a7255bc5d8e4a85cee21797c",
    "title": "留题月岩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "广寒宫殿寄幽岩，忌满非缘玉斧戡。",
      "皓魄半轮横道左，清光千古照江南。",
      "阴精凝结元无质，神化胚胎岂易探。",
      "好是月华生碧落，扶疏桂影远相参。"
    ]
  },
  {
    "id": "2e89e420a7255bc5d8faf1ae5375d645",
    "title": "弋阳道中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南去北来皆岁暮，流年苒苒过光阴。",
      "江南须信风烟好，浙右方虞寇盗深。",
      "云外山深横笔格，月中滩响叠琴心。",
      "卧龙三顾今寥落，抱膝空为梁甫吟。"
    ]
  },
  {
    "id": "2e89e420a7255bc543712f6778c575e3",
    "title": "宿安仁云锦堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一宿溪边云锦堂，烟村浮动野梅香。",
      "沙平水澹近江浦，天阔山遥多夕阳。",
      "北陆寒凝风眇眇，东吴音断意茫茫。",
      "片言无补空来往，赢得萧条两鬓霜。"
    ]
  },
  {
    "id": "2e89e420a7255bc56ea7835fbfc0b590",
    "title": "馀干",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岁寒迂路过江乡，叹息飞蓬堕渺茫。",
      "云锦洞深烟水远，琵琶洲转暮滩长。",
      "田园归去荒三径，金鼓传闻震一方。",
      "极目东吴何处是，断霞轻霭落残阳。"
    ]
  },
  {
    "id": "2e89e420a7255bc57833be15c14d3bda",
    "title": "题安国寺翠玉亭呈平老",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "兰若何年种碧瑜，凌霄高节笑楸梧。",
      "渭川谩说三千亩，杜牧宜夸十万夫。",
      "月舞清阴金影碎，风敲幽韵玉音敷。",
      "烦师长养休斤斧，试问江南有此无。"
    ]
  },
  {
    "id": "2e89e420a7255bc5789cd3e1aea13e0a",
    "title": "题仁义驿岁寒堂范文正公所植六松",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江驿森森六本松，蜿蜒枝干走虬龙。",
      "烟滋鳞甲苍颜老，云惹须髯美荫浓。",
      "独立雪霜君子操，曾因风雨大夫封。",
      "不栽桃李追时好，叹息前贤意可宗。"
    ]
  },
  {
    "id": "2e89e420a7255bc52e627b384507310c",
    "title": "题建德县开化寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "路绕江南烟水村，梅花的皪正销魂。",
      "峰峦影里过山邑，鼙鼓声中念故园。",
      "残腊未曾看雪舞，劲风何事扫云屯。",
      "拙翁自笑平生拙，欲叩天阍更一言。"
    ]
  },
  {
    "id": "2e89e420a7255bc5768be57fd067c291",
    "title": "题紫岩驿",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "稚年曾向此途行，半世重来若泛萍。",
      "山径车声欣路坦，江村市合厌鱼腥。",
      "连天霜草萧萧白，蟠岭云松郁郁青。",
      "久旅怀家归尚远，暮烟残照宿邮亭。"
    ]
  },
  {
    "id": "2e89e420a7255bc5f1646059d412bba3",
    "title": "赠池守张闳道",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绣衣执法出霜台，邂逅还如特特来。",
      "华省旧曾陪笑语，清溪今复接樽罍。",
      "喜公笔有江山气，顾我心如世味灰。",
      "天下苍生待经济，坐看蟠蛰起春雷。"
    ]
  },
  {
    "id": "2e89e420a7255bc54006b0f288a607db",
    "title": "同天宁聪老游齐山次杜牧之韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "东风初起白云飞，禅客相邀步翠微。",
      "童稚旧游如梦到，江山今幸假途归。",
      "岩峦窈窕笼轻霭，鸥鹭翩翻舞夕晖。",
      "归觐庭闱询往事，箧中先整老莱衣。"
    ]
  },
  {
    "id": "2e89e420a7255bc50b48c2258aee93a9",
    "title": "题弄水亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萧条秋浦景如秋，谁信猿声使客愁。",
      "烟树森森连远峤，水田漠漠集飞鸥。",
      "高楼吹角增离恨，古驿停骖忆旧游。",
      "亦欲题诗江祖石，谪仙遗迹最风流。"
    ]
  },
  {
    "id": "2e89e420a7255bc50281bc58a9773d0a",
    "title": "自池口登舟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "水落溪乾不可舟，春潮理棹浅沙头。",
      "多风烟浪鳞鳞起，欲雪江云苒苒浮。",
      "涉险物情终共畏，临流归兴浩难收。",
      "波神借我风帆便，鼓柁清江汗漫游。"
    ]
  },
  {
    "id": "2e89e420a7255bc50108ec66fb376449",
    "title": "舟中读书有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "渺渺波涛淅淅风，此身忽在大江东。",
      "浮家泛宅云烟里，思古伤今图史中。",
      "盗贼从来能伺衅，治安自昔戒除戎。",
      "我今惟愿兵戈息，归作梁溪老钓翁。"
    ]
  },
  {
    "id": "2e89e420a7255bc55e2c013288e66bfc",
    "title": "自铜陵行四十里风复作泊江北岸地名散潭属淮南",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "襟带江淮一望间，夕阳舣棹散潭湾。",
      "波涛汹涌暮天阔，鸥鹭飘飖渔艇闲。",
      "风壮又还依北渚，云深不复见南山。",
      "浙河千里何时到，过去飞鸿不可攀。"
    ]
  },
  {
    "id": "2e89e420a7255bc55e2c013226c2f5e0",
    "title": "自铜陵行四十里风复作泊江北岸地名散潭属淮南",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "镜中渐觉鬓丝多，半世劳生可奈何。",
      "极望不来青足鸟，满江更起白头波。",
      "扬帆贾客风前笛，撒网渔人月下歌。",
      "自断此生甘寂寞，毗耶归作老维摩。"
    ]
  },
  {
    "id": "2e89e420a7255bc55e2c01328a827e7e",
    "title": "自铜陵行四十里风复作泊江北岸地名散潭属淮南",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生性酷爱江山，今日江山满目前。",
      "明月清风人寂寂，淡烟轻霭露涓涓。",
      "波声撼岸连淮壤，雁阵惊寒入楚天。",
      "慨念往来成底事，一杯浊酒且安眠。"
    ]
  },
  {
    "id": "2e89e420a7255bc5628838fc36a722b6",
    "title": "试九华朱觐墨",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "九华山顶老松烟，名重初因玉局仙。",
      "样古法精圭并制，胶清煤馥玉同坚。",
      "试将毛颖轻轻染，须遣陶泓细细研。",
      "居士年来无恋著，惟于三子欲逃禅。"
    ]
  },
  {
    "id": "2e89e420a7255bc505956f5d9f2f7738",
    "title": "未至芜湖四十里阻风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一夜寒云凝不开，北风吹雨带潮来。",
      "涛翻天末银山涌，浪打沙头霹雳摧。",
      "心在浙西音断绝，身留江左意徘徊。",
      "无聊独酌开怀抱，赖有窗间数点梅。"
    ]
  },
  {
    "id": "2e89e420a7255bc5fd0e1883ac190c2f",
    "title": "次韵奉酬李似之见赠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吾宗才气世无双，用与时行舍亦藏。",
      "殿陛同瞻龙衮绣，螭坳继染御炉香。",
      "紫荷持橐将清禁，贝叶翻经见宝坊。",
      "仄席正思经济手，伫观趣召侍颙昂。"
    ]
  },
  {
    "id": "2e89e420a7255bc5cc6613412295e007",
    "title": "金陵怀古四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "六代兵戈王气销，山围故国自周遭。",
      "豪华散灭城池古，人物摧残丘冢高。",
      "阜转蟠龙翔宝塔，洲分白鹭涌云涛。",
      "悠悠世事都如梦，且对金樽把蟹螯。"
    ]
  },
  {
    "id": "2e89e420a7255bc5cc6613417e523ede",
    "title": "金陵怀古四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "六代繁华三百年，我来吊古一悽然。",
      "景阳钟断鸡空唱，玉树歌沈月自圆。",
      "潮没旧痕生晚浦，柳摇新色媚晴天。",
      "高楼上尽穷双目，千里江山绕槛前。"
    ]
  },
  {
    "id": "2e89e420a7255bc5cc66134163b2ee44",
    "title": "金陵怀古四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "六代兴亡江上城，倦游还向此中行。",
      "龙蟠虎踞空形势，并废台荒为战争。",
      "云气霏霏春雨急，烟波渺渺暮潮平。",
      "商人不识前朝恨，短笛还为激烈声。"
    ]
  },
  {
    "id": "2e89e420a7255bc5cc6613410126b44a",
    "title": "金陵怀古四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "六代当年恨最长，兵戈陵灭故城荒。",
      "非关霸气多消歇，自是人谋未允臧。",
      "王谢风流今寂寞，江山形胜亦凄凉。",
      "我来正值兴戎马，慨念东南更惨伤。"
    ]
  },
  {
    "id": "2e89e420a7255bc5de580c7582069271",
    "title": "题偃秀轩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "青葱秀色一轩中，俯瞰梁朝万本松。",
      "顶蹙风云疑偃盖，枝蟉雨露若蟠龙。",
      "四时郁郁宁雕叶，千载亭亭不改容。",
      "却笑宗人生岱岳，佞秦先得大夫封。"
    ]
  },
  {
    "id": "2e89e420a7255bc5a14998b190534309",
    "title": "得家信报避寇海陵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "怪底灯花夜夜红，朝来家问始相通。",
      "田园已在危疑际，骨肉幸安飘泊中。",
      "子美无家寻弟妹，渊明有酒引儿童。",
      "我今已胜少陵老，稚子候门淮水东。"
    ]
  },
  {
    "id": "2e89e420a7255bc5cab745e6723682c0",
    "title": "送虞季然赴八宝丞",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "流落归来旅海涯，相从几集凤凰池。",
      "暂欣捉麈共谈笑，还惜整骖言别离。",
      "为禄未能忘敛板，扫厅应不废哦诗。",
      "如公岂是徒劳者，勉继前修结主知。"
    ]
  },
  {
    "id": "2e89e420a7255bc57f6ed0b10685942f",
    "title": "次韵曾徽言桂浆",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "金碗擎来碧玉浆，端令袢暑吸飞霜。",
      "何须社瓮曲蘖法，自带广寒风露香。",
      "清入肺肝殊有韵，甘馀齿颊固难忘。",
      "七瓯已胜卢仝茗，似得仙人石髓尝。"
    ]
  },
  {
    "id": "2e89e420a7255bc575eec420691fdf82",
    "title": "题李茂举拥书堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小堂深稳据西偏，插架牙签灿属联。",
      "万卷新如手未触，五经嘲解腹空便。",
      "子同蒋诩开三径，我学扬雄老一廛。",
      "归去梁溪谋筑室，隔江相望两翛然。"
    ]
  },
  {
    "id": "2e89e420a7255bc58ee23753f47e176d",
    "title": "寄许振叔显谟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我向江湖老此身，公犹拘絷作羁臣。",
      "兰宫笑语真一梦，泽国过从今几人。",
      "霜落洞庭橙橘熟，泉斟桑苎茗芽新。",
      "相望百里如千里，早晚归来共钓缗。"
    ]
  },
  {
    "id": "2e89e420a7255bc5730f46acc4458a99",
    "title": "寄池阳黄季岑士曹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年多士萃南宫，曾见雄文晔彩虹。",
      "万里相期霄汉上，一官犹在大江东。",
      "新诗寄远句增丽，旧事追游梦已空。",
      "努力要津张此志，吾方寒钓五湖中。"
    ]
  },
  {
    "id": "2e89e420a7255bc5730f46accd0bf750",
    "title": "寄池阳黄季岑士曹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "稚年嬉戏曾游地，往岁飘零假道还。",
      "溪水寒生江祖石，洞云深接九华山。",
      "锦苔绿字几多在，石燕白鸥相与闲。",
      "幕府诗人富家学，定留秀句满岩间。"
    ]
  },
  {
    "id": "2e89e420a7255bc5f80cdffa47cb4af0",
    "title": "冬日登小阁有感呈子美提举奉议",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "霜落风高万里枯，孤鸿窅窅下平湖。",
      "行藏谁会倚栏意，啸咏聊为终老娱。",
      "寒日溪山相掩蔼，暮云楼阁半虚无。",
      "何人妙解丹青事，画作辋川烟霭图。"
    ]
  },
  {
    "id": "2e89e420a7255bc5f80cdffaf1f54569",
    "title": "冬日登小阁有感呈子美提举奉议",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绕舍松林寒不枯，烟霞深处见澄湖。",
      "萦青缭白知谁赏，把酒裁诗可自娱。",
      "剡曲幸非千里远，同云又复一冬无。",
      "会当半夜溪山白，乘兴真为访戴图。"
    ]
  },
  {
    "id": "2e89e420a7255bc554f4046fbb51e989",
    "title": "吴元中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "旰起幽居尚闭关，忽传尺素破愁颜。",
      "迂疏似我宜深隐，才术如公岂暂闲。",
      "雅意未曾忘北阙，胜游今日且东山。",
      "十年回首当时事，叹息人生似梦间。"
    ]
  },
  {
    "id": "2e89e420a7255bc554f4046fe0eba3a7",
    "title": "吴元中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "底事年来不作诗，应缘思苦少人知。",
      "凌云健笔含毫日，照眼花枝得句时。",
      "陶冶性情端赖此，咏嘲风月漫多为。",
      "驿筒若许陪酬唱，朱字青笺复寄谁。"
    ]
  },
  {
    "id": "2e89e420a7255bc554f4046f3098b533",
    "title": "吴元中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "儒生乐事信同风，端抱前言当鼓钟。",
      "公正说诗笺七月，我方学易纬群龙。",
      "艰难盛事原衣食，忧患馀生问吉凶。",
      "去圣寥寥千载后，何时挥麈得从容。"
    ]
  },
  {
    "id": "2e89e420a7255bc53444e720ba3d348c",
    "title": "送韩茂遵解元赴试南省",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "忧患馀生日杜关，幅巾青顾得开颜。",
      "虚堂把酒延佳月，小阁哦诗对远山。",
      "子学鲲鹏将海运，我同猿鹤且云闲。",
      "都城故旧还相问，为道衰颓鬓已斑。"
    ]
  },
  {
    "id": "2e89e420a7255bc5d8ba00b13bab70d7",
    "title": "近以诗寄许振叔承林德祖见和复次前韵寄之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "甫里先生早乞身，最怜流落汉庭臣。",
      "也知雅有绨袍意，故使同为莲社人。",
      "佳句传来油素湿，灵文翻处贝多新。",
      "更烦为指趋真路，旧国于今草木缗。"
    ]
  },
  {
    "id": "2e89e420a7255bc5e5712bd1e9f7374a",
    "title": "次韵邵子非见赠之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "持竿相与钓鲸鱼，叹息平生术已疏。",
      "嬉戏尚能追旧事，穷愁聊复著新书。",
      "昂霄耸壑公行尔，拂石眠云我自如。",
      "卜筑相望才一水，未应岁晚恨离居。"
    ]
  },
  {
    "id": "2e89e420a7255bc5a7e8217f06cd34c9",
    "title": "次韵叶少蕴内翰丈霅川上买得弁山石林二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "翰林风度世间无，炯若清冰置玉壶。",
      "暂向霅川谋小隐，未应鲁国舍真儒。",
      "平泉草木何须记，杜曲桑麻幸可图。",
      "我亦新沾散人号，浮家正欲老江湖。"
    ]
  },
  {
    "id": "2e89e420a7255bc5a7e8217f28f9a26b",
    "title": "次韵叶少蕴内翰丈霅川上买得弁山石林二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "视草金銮不记年，却将心事付林泉。",
      "归居盘谷真良策，买得愚溪定夙缘。",
      "隔竹闻声鸣佩玉，挥毫落纸散云烟。",
      "欲夸水石无穷趣，故把新诗得得传。"
    ]
  },
  {
    "id": "2e89e420a7255bc54b97ff5f4bed4795",
    "title": "近约周仲居同游阳羡以私故不果见寄笱蕨因成此诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "胜游尚尔阻跻攀，自愧闲中亦未闲。",
      "多谢幽人分笋蕨，宛同春日到云山。",
      "洞天上下烟霞里，溪水回环图画间。",
      "暂过岂能穷妙赏，结庐终欲老疏顽。"
    ]
  },
  {
    "id": "2e89e420a7255bc54b29df23360d8f91",
    "title": "寄毛达可内翰并录送魏公别录",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "縠水柯山蕴秀奇，精忠深结冕旒知。",
      "玉堂视草久推重，金碗书名犹恨迟。",
      "廊庙未应忘泽物，江山且复助题诗。",
      "殷勤寄录韩公事，好为斯民更筑基。"
    ]
  },
  {
    "id": "2e89e420a7255bc54b29df2319b35e58",
    "title": "寄毛达可内翰并录送魏公别录",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "迂愚聊复隐清时，幽事相关只自知。",
      "满地落花看鹤舞，一轩春雨对僧棋。",
      "闲中日月真销得，物外烟霞渐可期。",
      "坐致时康赖公等，不须深遁采商芝。"
    ]
  },
  {
    "id": "2e89e420a7255bc564f7bd06bbbfec5a",
    "title": "莼菜",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "渺渺春湖水拍天，紫莼千里正联绵。",
      "初抽荷蕊半含露，旋摘龙须尚带涎。",
      "盐豉欲调难并美，鲈鱼兼忆讵非贤。",
      "自怜不是知机士，饱食空能上钓船。"
    ]
  },
  {
    "id": "2e89e420a7255bc5b4c5c584206e636a",
    "title": "送李泰发吏部赴官阳朔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "意气相期会面前，谪官邂逅两萧然。",
      "谁怜兰省鹓鸾友，去作桂林山水仙。",
      "直道事人宁免黜，拙谋于我欲争先。",
      "宽恩下逮宜非久，来买梁溪二顷田。"
    ]
  },
  {
    "id": "2e89e420a7255bc5b4c5c584650fa86d",
    "title": "送李泰发吏部赴官阳朔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "阳朔溪山冠百蛮，羡君远宦得跻攀。",
      "声名已落寰区内，忠信自行夷貊间。",
      "山作剑铓攒峻拔，水如罗带巧回环。",
      "此生又作南征计，好把轻绡寄一斑。"
    ]
  },
  {
    "id": "2e89e420a7255bc58c3c069b181f2141",
    "title": "同翁士特小饮中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三伏炎蒸画舸回，蓬门聊复为君开。",
      "松篁荫翳樽中渌，杖履逍遥池上台。",
      "小雨乍随云影散，好风还逐月光来。",
      "虚堂夜久群嚣息，枕簟相从亦快哉。"
    ]
  },
  {
    "id": "2e89e420a7255bc5aa6d63e1146f7c35",
    "title": "士特见和复次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "丘园命驾未应回，三径还同蒋诩开。",
      "盘谷初能容蕙帐，钧天无复梦瑶台。",
      "稚年尚忆嬉游处，老境相从归去来。",
      "幸有西山供醉眼，不妨吟望思悠哉。"
    ]
  },
  {
    "id": "2e89e420a7255bc500a2bc35346da3b3",
    "title": "同士特游惠山再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "九峰秀色照溪回，古寺峥嵘殿阁开。",
      "漱玉泉声锵石洞，郁蓝天影抱琼台。",
      "亲宾情话真难得，岩壑幽寻岂易来。",
      "且复淹留同一醉，未应遄棹念归哉。"
    ]
  },
  {
    "id": "2e89e420a7255bc5c0d89462e0bc8e24",
    "title": "余乙巳春赴奉常召如京师五月四日至京口同似表叔易游北固甘露寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "招提殿阁郁嵯峨，占得江山气象多。",
      "一水下临萦素练，两山对峙叠青螺。",
      "乍欣心目到空阔，坐看风云相荡摩。",
      "景物自新人自老，旧游追忆奈愁何。"
    ]
  },
  {
    "id": "2e89e420a7255bc543ab4dbdeea0f674",
    "title": "雨中渡杨子江书怀呈似表叔易",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "波光澹澹橹声圆，风软潮平利涉川。",
      "浩渺云涛连海峤，空蒙烟雨湿楼船。",
      "江山雄伟冠天下，景物瑰奇绕目前。",
      "远迹禹功须我辈，感时怀古一悽然。"
    ]
  },
  {
    "id": "2e89e420a7255bc5317a7417f3af789d",
    "title": "同似表叔易置酒平山堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "暂停征棹此从容，叹息前贤结构雄。",
      "心眼乍随天宇阔，笑谈不觉酒樽空。",
      "江光隐见轩楹里，山色虚无烟雨中。",
      "种柳仙翁何处去，年年疏翠自春风。"
    ]
  },
  {
    "id": "2e89e420a7255bc5ba11fe21e5d0206b",
    "title": "途中书怀",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去国飘零伴一星，误恩还许谒承明。",
      "已甘松菊老三径，岂有材猷厕九卿。",
      "晚景故惭题柱客，壮怀多谢弃繻生。",
      "片帆自逐南风起，遇坎乘流且么行。"
    ]
  },
  {
    "id": "2e89e420a7255bc5d4e50bf5094425e6",
    "title": "汴上有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "不踏隋池今几日，重来空叹二毛侵。",
      "黄流浑浑帆樯影，绿岸森森榆柳阴。",
      "雨霁鸠鸣呼妇急，晓凉蝉噪感人深。",
      "区区往返何为者，谁识先贤用舍心。"
    ]
  },
  {
    "id": "2e89e420a7255bc5c6cef29b7d681d19",
    "title": "山药",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山家为我斸青冥，养就仙芝指掌明。",
      "风味自应殊紫芋，功名初不减黄精。",
      "藤盘欲荐冰霜质，石鼎先闻风雨声。",
      "辟谷留侯正归去，淡然悠久见交情。"
    ]
  },
  {
    "id": "2e89e420a7255bc51ca4785efc684eab",
    "title": "小饮即事呈申伯",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "夜凉同咏古人诗，新月娟娟照酒卮。",
      "一醉且忻军寇退，扁舟似与菊花期。",
      "衔杯乐圣真吾事，泛宅浮家漫尔为。",
      "归去云山最深处，隔江千里幸相思。"
    ]
  },
  {
    "id": "2e89e420a7255bc5ed0368e95adee312",
    "title": "九日与申伯叔易小饮",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "上客相从称玉觞，楚天杳杳湛清光。",
      "紫茱黄菊有佳色，白蟹赪鳞聊共尝。",
      "自哂三朝为逐客，常于九日旅殊方。",
      "十年往返成何事，赢得萧萧满鬓霜。"
    ]
  },
  {
    "id": "2e89e420a7255bc57280bad0bafb9535",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荆溪移棹雪漫漫，皓色连空眼界宽。",
      "练带萦回迷罨画，玉屏崷崒失铜官。",
      "风飘珠蕊来玄圃，槎泛银潢到广寒。",
      "安得丹青似摩诘，生绡写作画图看。"
    ]
  },
  {
    "id": "2e89e420a7255bc57280bad02f02590c",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "十日荆溪雪未晴，敲冰聊作善权行。",
      "最怜击碎琼瑶片，欲爱长闻环佩声。",
      "百仞岩端仙梵过，千株松下老僧迎。",
      "斯游自觉平生少，颇怪淹留景太清。"
    ]
  },
  {
    "id": "2e89e420a7255bc57280bad00fbb4dd6",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "雪著溪山澹复浓，行舟疑在玉壶中。",
      "云藏半岭深难见，冰塞长川邈未通。",
      "赖有僧房容假榻，未应尘迹叹飘蓬。",
      "劳生梦幻成何事，万古闲愁一笑空。"
    ]
  },
  {
    "id": "2e89e420a7255bc57280bad0b425751f",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山崦溪湾三四家，竹篱茅舍暮烟斜。",
      "仙村自种田田玉，梅径疑开处处花。",
      "近渚冰销迷浴鹭，远村烟暝数栖鸦。",
      "年年值雪长为客，对此悽然感岁华。"
    ]
  },
  {
    "id": "2e89e420a7255bc57280bad0375e7352",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小童又报雪花飞，深炷炉烟欲起时。",
      "淅沥乍闻经竹叶，飘萧初看著松枝。",
      "南人共讶何曾见，北顾深颦有所思。",
      "牢落无言自搔首，却惊华发顿成丝。"
    ]
  },
  {
    "id": "2e89e420a7255bc57280bad0bacf18d2",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一夜凝寒雪意浓，禅房睡美不闻钟。",
      "起看银色三千界，更忆瑶台十二重。",
      "戴白苍官尤觉好，折腰青士若为容。",
      "暮晴透出寒蟾色，为照溪头群玉峰。"
    ]
  },
  {
    "id": "2e89e420a7255bc57280bad04e7d9640",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "连日风云匝地阴，玉花飞舞满烟岑。",
      "竹窗夜色棋方适，书幌朝寒酒倍斟。",
      "幸有高人同胜赏，不妨佳处得幽寻。",
      "庭前暗积知多少，自策筇枝探浅深。"
    ]
  },
  {
    "id": "2e89e420a7255bc57280bad0970ff995",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山空鸟雀傍檐楹，景邃惟闻钟鼓声。",
      "懒瓒但知煨紫芋，少陵何处斸黄精。",
      "江南寇盗休无赖，塞北烟尘迄未平。",
      "太息浮生端值此，不如无念契无生。"
    ]
  },
  {
    "id": "2e89e420a7255bc57280bad072ed060e",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "霁色初开雪未融，坐来风撼落长松。",
      "林芿趫捷缘饥鼠，洞壑深沉蛰老龙。",
      "致远未须金騕袅，凭高且看玉芙蓉。",
      "丰年最有田家乐，雪屋何妨入夜舂。"
    ]
  },
  {
    "id": "2e89e420a7255bc57280bad0feb9a72c",
    "title": "善权即事十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "朝来鸟雀报新晴，乍喜窗间日影明。",
      "糁径杨花浑寂寞，倚檐冰柱漫峥嵘。",
      "早梅向暖垂垂发，好鸟知时得得鸣。",
      "从此阳光渐舒畅，放回春色满江城。"
    ]
  },
  {
    "id": "2e89e420a7255bc5722a9f9254bbf5be",
    "title": "次季弟韵赋梅花三",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "冷蕊疏枝烟水滨，江南此地又逢春。",
      "年年行路常为客，的的寒花解笑人。",
      "雪里暗香来鼻观，风前高格见天真。",
      "谁言对尔销愁得，一段清愁特地新。"
    ]
  },
  {
    "id": "2e89e420a7255bc5722a9f92ba2c4850",
    "title": "次季弟韵赋梅花三",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "年年青女久横陈，赖有江梅漏泄春。",
      "孤洁如亲隐君子，风流似对谪仙人。",
      "雅期兰蕙香非远，解笑松华色未真。",
      "开罢枝头著青实，故教桃李一番新。"
    ]
  },
  {
    "id": "2e89e420a7255bc5722a9f92c304dfbe",
    "title": "次季弟韵赋梅花三",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "群芳冻死未招魂，谁使梅花独占春。",
      "愿折繁华凭驿使，为传幽思恼诗人。",
      "心驰魏阙惭商鼎，路入章江忆子真。",
      "莫道广平心似铁，赋辞得得与清新。"
    ]
  },
  {
    "id": "2e89e420a7255bc555cd40e24e59c938",
    "title": "寓宁国县圃中桃李杂花盛开感而赋诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春光不为干戈薄，花县纵观桃李开。",
      "可惜繁华劳剪刻，莫教风雨便残摧。",
      "溪山有意相辉映，蜂蝶多情自往来。",
      "应笑逐臣心似铁，客中扶病亦登台。"
    ]
  },
  {
    "id": "2e89e420a7255bc555cd40e24690aaff",
    "title": "寓宁国县圃中桃李杂花盛开感而赋诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "乍雨乍晴三月节，半开半合百花枝。",
      "伤心春望不堪远，感事泪痕长欲垂。",
      "塞北但知随水草，江南何事插旌麾。",
      "上林无限莺花老，应怪来游凤辇迟。"
    ]
  },
  {
    "id": "2e89e420a7255bc54253570b220fcec8",
    "title": "咏草",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "梦觉池塘碧草萋，风摇烟湿已菲菲。",
      "绵联山色不知远，惆怅王孙何日归。",
      "微质亦知烦雨露，寸心终欲报春晖。",
      "芳根纵腐犹能化，舞蝶流莺到处飞。"
    ]
  },
  {
    "id": "2e89e420a7255bc5327f5a48b6bb58e5",
    "title": "余幼尝一到庐山再游已三十年矣感怀二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "梦想庐山三十秋，却因谪宦得重游。",
      "禅林处处逢清赏，山路人人识故侯。",
      "绝岭半将云幕覆，飞泉长作玉虹流。",
      "平生丘壑真吾志，一洗胸中万斛愁。"
    ]
  },
  {
    "id": "2e89e420a7255bc5327f5a4884c9fb79",
    "title": "余幼尝一到庐山再游已三十年矣感怀二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "香炉峰顶紫烟凝，三峡桥边雪浪惊。",
      "不为迂疏成远谪，岂能萧散个中行。",
      "云霞映带松萝色，殿阁深严钟磬声。",
      "回首世缘真梦幻，故应长此寄浮生。"
    ]
  },
  {
    "id": "2e89e420a7255bc572e138d7a7bcf247",
    "title": "偶成",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "洞霄吏上紫霄峰，漱玉亭游玉局翁。",
      "人物风流何可并，山林趣舍略相同。",
      "是非论定千年后，身世尘劳一梦中。",
      "我是骑鲸谪仙裔，赤鲩相逐御清风。"
    ]
  },
  {
    "id": "2e89e420a7255bc5e19bc155840474f7",
    "title": "客言庐山往年之盛今不逮远矣戏成此诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "福地禅林海内无，盛衰亦与世缘俱。",
      "只应泉石不知老，长伴烟云得自娱。",
      "种杏仙家今寂寞，献花衲子亦乾枯。",
      "我生颇恨来游晚，也胜不来空看图。"
    ]
  },
  {
    "id": "2e89e420a7255bc5f49c821a49fa0c3c",
    "title": "子弟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "云山积翠倚穹苍，仙圣灵踪写上方。",
      "瑞像世传藏锦绣，神光人说似清凉。",
      "心安是处皆欢喜，眼正无时非吉祥。",
      "我病未能寻胜境，殷勤为爇一炉香。"
    ]
  },
  {
    "id": "2e89e420a7255bc5f48ed7178fc48207",
    "title": "戏赠东林圭老",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我游庐阜南山北，师住二林东院西。",
      "试问远公求作佛，何如陶令醉如泥。",
      "苦邀名山同莲社，笑送幽人过虎溪。",
      "千载风流久寥落，更烦拈出与提撕。"
    ]
  },
  {
    "id": "2e89e420a7255bc56d0936535bb818fd",
    "title": "道出庐阜偶值嵩老右丞同游东西二林蒙示佳篇辄次来韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "迂疏又复谪南州，假道江山得胜游。",
      "杖履欣逢长者辙，笑谈同访远公流。",
      "风摇杉桧惊寒梦，烟锁峰岚绕翠楼。",
      "回首中原意萧瑟，此生飘泊任云浮。"
    ]
  },
  {
    "id": "2e89e420a7255bc5730b26351ec9432d",
    "title": "次通城送季言弟还锡山二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "半载相从作远游，物华苒苒又新秋。",
      "江南山水共清赏，湖外风烟成独留。",
      "家远为传安稳信，时艰增重别离忧。",
      "渚宫此去无他地，怅望自登黄鹤楼。"
    ]
  },
  {
    "id": "2e89e420a7255bc5730b2635f720b968",
    "title": "次通城送季言弟还锡山二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "陆离长佩切云冠，泽畔行吟且纫兰。",
      "我已安心为逐客，子今何事亦抛官。",
      "江湖鸿雁初寥落，风雪鹡鸰相急难。",
      "归去家山见诸季，为言努力且加餐。"
    ]
  },
  {
    "id": "2e89e420a7255bc5672e0b3b7382fd01",
    "title": "寓居通城僧舍东轩池莲盛开竹庵圭老有意见过戏赠此篇",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "道人庵外万竿竹，何似小池千叶莲。",
      "月白风清谁共此，心闲境寂两翛然。",
      "好抛筠粉娟娟净，来看荷珠的的圆。",
      "飞锡傥能真过我，直须趁取晚霜前。"
    ]
  },
  {
    "id": "2e89e420a7255bc58f344df8cc64fb22",
    "title": "早起",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋晓凄然枕簟凉，小窗残月尚临床。",
      "追寻梦境烟云散，起傍荷花风露香。",
      "慨念关河心黯黯，谛观身世意茫茫。",
      "樽中有酒聊须醉，造物于人自叵量。"
    ]
  },
  {
    "id": "2e89e420a7255bc55fa03de54f097195",
    "title": "有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三年再谪堕江湖，何啻经行万里馀。",
      "环绕真同循磨蚁，羁穷更类局辕驹。",
      "自怜许国心犹壮，却笑谋身术巳疏。",
      "二圣未还民未靖，尚思痛哭奏囊书。"
    ]
  },
  {
    "id": "2e89e420a7255bc516e2da5e3bb46b19",
    "title": "小塘",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁使精庐凿小塘，坐令天女试新妆。",
      "风摇翠盖珊珊响，露裛红衣冉冉香。",
      "棋罢雨声来绝巘，梦回月影上修廊。",
      "我生本自无根蒂，触处为家殊未央。"
    ]
  },
  {
    "id": "2e89e420a7255bc5bcd911d812079661",
    "title": "东轩夜坐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "苒苒流年催白头，此生那向此淹留。",
      "天高露下物华肃，月澹风清僧宇幽。",
      "河底光芒萤照水，草间悲怨蚓吟秋。",
      "夜凉人闲家千里，别是羁臣一段愁。"
    ]
  },
  {
    "id": "2e89e420a7255bc56550c2f6b668214e",
    "title": "次韵张子公见寄二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "处世何殊梦里人，大千沙界几回巡。",
      "万缘尽处方为我，一念生时已是尘。",
      "幻境是谁从出没，舌根何物辨甘辛。",
      "安心须到无心地，始契如来清净身。"
    ]
  },
  {
    "id": "2e89e420a7255bc56550c2f62c223add",
    "title": "次韵张子公见寄二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "功名身外两悠悠，有意功名已可羞。",
      "与世浮沉非我意，观时进退岂人谋。",
      "不能为国辟百里，只欲归耕老一畴。",
      "祸福死生皆默定，初非舍去亦非求。"
    ]
  },
  {
    "id": "2e89e420a7255bc5e41b1a86ead12b20",
    "title": "余久不饮酒雨过晚凉悠然独酌戏成此篇",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "崎嵚历落真可笑，飘泊流离初不羞。",
      "苍髯华发老张镐，火色鸢肩穷马周。",
      "身长九尺安所用，命酒一斗聊销忧。",
      "醉中起舞颇自得，慷慨不知风雨秋。"
    ]
  },
  {
    "id": "2e89e420a7255bc5f59608930329343a",
    "title": "叶落",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "铿然一叶已惊秋，况复纷纷巧见投。",
      "振槁不禁风淅淅，催寒长共雨飕飕。",
      "洞庭波起初微脱，云梦霜高浩不收。",
      "舞砌穿帷不须扫，萧骚从伴逐臣愁。"
    ]
  },
  {
    "id": "2e89e420a7255bc532d5a9f33090b787",
    "title": "黄陵庙",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "湘妃庙貌枕江湄，不见当年鼓瑟时。",
      "玉佩风摇云冉冉，翠帷烟湿草离离。",
      "凄凉清泪留班竹，寂寞深林叫子规。",
      "断简遗编杳难考，无人为立退之碑。"
    ]
  },
  {
    "id": "2e89e420a7255bc56d654f8dae166244",
    "title": "望九疑",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "洞庭渺漭芦苇秋，九疑联绵烟霭浮。",
      "重瞳一去不复返，苍梧云物空疑愁。",
      "两阶干羽久寂寞，千古夷夏相仇雠。",
      "安得垂衣转琴轸，薰风为解吾民忧。"
    ]
  },
  {
    "id": "2e89e420a7255bc5759cb53d3e3a9b04",
    "title": "张子公再得湖倅因书寄之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吴兴别去久飘蓬，清梦时游苕霅中。",
      "十里荷开生色画，四围波泛水晶宫。",
      "喜君再拥朱轓贰，顾我今成白发翁。",
      "傥幸宽恩听归去，定须相访五湖东。"
    ]
  },
  {
    "id": "2e89e420a7255bc5c226652f1906cebc",
    "title": "宿岩头寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天气沉阴迫季秋，通城早发宿岩头。",
      "催寒小雨松桂湿，出岫孤云嵌洞幽。",
      "瓶锡真还行脚债，钳锤罕遇点胸俦。",
      "夜深云散千峰月，注目寒空独倚楼。"
    ]
  },
  {
    "id": "2e89e420a7255bc5aa3cc0416ffc070d",
    "title": "题青龙兴化禅院方丈",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "廓然丈室湛虚明，地僻山空万象清。",
      "滴翠老杉清净色，锵金流水妙圆声。",
      "殷勤禅客邀迎厚，寂寞宰官身世轻。",
      "野鹤孤云无不可，会须还作二龙行。"
    ]
  },
  {
    "id": "2e89e420a7255bc5f4ceb546eee93494",
    "title": "初寒",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "霜早风高寒气萌，可堪独傍楚江行。",
      "貂裘已敝苏季子，葛屦更穿东郭生。",
      "卯酒晕红朝玉颊，夜炉燃鼎沸松声。",
      "妻孥千里应思我，怅望牛衣此日情。"
    ]
  },
  {
    "id": "2e89e420a7255bc555c16dbea7fa8057",
    "title": "小雨",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小雨廉纤作晓寒，绕檐疏竹正檀栾。",
      "穷愁著论墨长湿，磊块浇胸杯未干。",
      "庄舄显时犹越语，钟仪絷处亦南冠。",
      "百忧万感无时了，更赋新诗强自宽。"
    ]
  },
  {
    "id": "2e89e420a7255bc545c8da0b72840189",
    "title": "客饷新橙有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "湖外新橙也自黄，故人相赠解包香。",
      "捣齑正鲙双鱼美，荐酒聊持一瓣尝。",
      "湛岘旧栽千树橘，洞庭初落满林霜。",
      "木奴供给何须道，怅望东吴云水乡。"
    ]
  },
  {
    "id": "2e89e420a7255bc5d027bb56edd437db",
    "title": "偶得双鲤付厨作鲙以荐一觞",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "双鲤从来丙穴东，霜刀缕切脍花红。",
      "银丝藿叶自争巧，玉箸金盘未觉空。",
      "德饱姜侯情已重，诗成杜老志应同。",
      "秋风笠泽鲈尤美，何日扁舟入手中。"
    ]
  },
  {
    "id": "2e89e420a7255bc5d75ffeafbf12e10b",
    "title": "山居四咏纸帐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "洁如白叠软于毡，縠浪龟纹细结联。",
      "雅称独攲班竹枕，最宜深炷紫沉烟。",
      "斜风细雨吴绫暖，万草千花蜀锦鲜。",
      "何似禅房褚夫子，日高覆帱拥衾眠。"
    ]
  },
  {
    "id": "2e89e420a7255bc5d75ffeafce661574",
    "title": "山居四咏纸帐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "此君劲节傲风霜，高卧尤宜逐客床。",
      "雅制颇同琴可荐，莹肤端与玉争凉。",
      "欲凭幻境成佳梦，故使通中贮秘方。",
      "富贵功名本何有，觉来犹未熟黄粱。"
    ]
  },
  {
    "id": "2e89e420a7255bc5d75ffeafa80dcff8",
    "title": "山居四咏纸帐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小寒聊试地为炉，端为先生病更癯。",
      "炙背愿驰金騕袅，藉床初展锦氍毹。",
      "耸肩傍壁诗千字，爆栗烧毡酒一壶。",
      "便拟殷勤事丹灶，朝晡称火较锱铢。"
    ]
  },
  {
    "id": "2e89e420a7255bc5d75ffeaf86ac78d6",
    "title": "山居四咏纸帐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁刳苍玉事煎烹，形制深宽洁且轻。",
      "觱沸未看浮蟹眼，飕飗先听起松声。",
      "龙头豕腹徒嘲诮，铁涩铜腥费挈擎。",
      "多病文园苦消渴，煮泉瀹茗正须卿。"
    ]
  },
  {
    "id": "2e89e420a7255bc56a4219f97b250b58",
    "title": "山居遣兴四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "偶向忙时乞得身，山居岑寂绝比邻。",
      "雀罗可设门无客，酒盏频倾句有神。",
      "隐背时烦木童子，伴眠犹有竹夫人。",
      "苍生未定郊多垒，敢向长沮与问津。"
    ]
  },
  {
    "id": "2e89e420a7255bc56a4219f966c2f021",
    "title": "山居遣兴四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三黜先生发半华，但将笔墨作生涯。",
      "已知晏食能胜肉，更觉安行可当车。",
      "月好只愁无竹叶，风来自与扫岩花。",
      "江边盗贼休窥伺，不是宣和宰相家。"
    ]
  },
  {
    "id": "2e89e420a7255bc56a4219f9bd48079e",
    "title": "山居遣兴四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋杪幽居分外清，傍檐鸟雀自和鸣。",
      "过时黄菊浑无赖，入眼青山独有情。",
      "酒后晕红潮玉颊，吟馀儿杖殷金声。",
      "前村野老能棋战，时与呼来对一枰。"
    ]
  },
  {
    "id": "2e89e420a7255bc56a4219f97e896803",
    "title": "山居遣兴四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "沉阴天色半含情，小院重门昼掩扃。",
      "一枕睡馀香未散，三瓯茶后酒初醒。",
      "山云舒卷闲中看，竹雨萧疏静处听。",
      "愁寂最怜霜后菊，案头乾死有微馨。"
    ]
  },
  {
    "id": "2e89e420a7255bc5c82b10647bded8cf",
    "title": "仲辅和寄送季弟诗复次韵寄之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "块处江城无与游，芦花枫叶楚天秋。",
      "萧然霜鬓伤迟暮，久矣灰心任去留。",
      "道阻每怀千里念，时危岂为一身忧。",
      "何年棣萼还相映，醉卧元龙百尺楼。"
    ]
  },
  {
    "id": "2e89e420a7255bc5c82b10640359b7f7",
    "title": "仲辅和寄送季弟诗复次韵寄之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "新诗寄远慰南冠，坠露遥知饮木兰。",
      "素爱少游乘下泽，尚怜子美缚微官。",
      "遭罹贝锦如吾少，漂泊兵戈见汝难。",
      "华发比年老兄弟，相思对案不能餐。"
    ]
  },
  {
    "id": "2e89e420a7255bc5ddfa99178b37877b",
    "title": "王周士以幅素图万石岩见示",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "不须避世向桃源，自有岩中小洞天。",
      "漱石枕流尘境外，巢云卧月玉峰前。",
      "高怀肯顾三千石，福地真同十九泉。",
      "小隐羡君诚得计，我方忧惴老江边。"
    ]
  },
  {
    "id": "2e89e420a7255bc5cf906492e3d5dae5",
    "title": "送周元中游黄龙山",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "此身飘泊堕荆蛮，幸有幽人访我闲。",
      "得句多从丘壑里，知音端在笑谈间。",
      "青鞋布袜平生事，野鹤孤云到处山。",
      "好去黄龙露消息，直须一箭透三关。"
    ]
  },
  {
    "id": "2e89e420a7255bc5f58ab90431d98b12",
    "title": "题峡江萧氏思贤堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉笥峰边萧史居，拂云松竹散扶疏。",
      "妙年气节慕前辈，故老风流空结庐。",
      "幸有江山供一览，自应图史足三馀。",
      "何时海内干戈息，借我茅斋与著书。"
    ]
  },
  {
    "id": "2e89e420a7255bc546553afaa16e4708",
    "title": "黄雀",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋杪江天小雨馀，毕飞端为网罗须。",
      "只应俯啄一粒粟，故使常行万里途。",
      "爱酒情怀多骨醉，披绵风度更肤腴。",
      "苞苴宜入金张室，分饷何为及老夫。"
    ]
  },
  {
    "id": "2e89e420a7255bc5a77decead9c7a867",
    "title": "得报以谪降官不许同处一州自鄂渚移居澧阳有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萍漂梗泛又迁居，叹息谋身术已疏。",
      "愿访湘妃遗佩浦，试追汉传吊累书。",
      "干戈满眼伤群盗，松梓连云念故庐。",
      "泽畔行吟觉憔悴，前身疑是楚三闾。"
    ]
  },
  {
    "id": "2e89e420a7255bc5a558ac080ae4e0b9",
    "title": "戊申冬至日有怀诸弟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "缇室初回律管阳，貂裘还是旅殊乡。",
      "可堪身向三湘远，更觉愁随一线长。",
      "棣萼相思劳梦寐，郊禋成礼想旗裳。",
      "羁臣与国同休戚，老眼犹期见治康。"
    ]
  },
  {
    "id": "2e89e420a7255bc585e60ced44b7a45b",
    "title": "张氏二甥寄诗可喜赋此篇以赠之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "每见吾甥学不休，信知积善有源流。",
      "骅骝汗血为驹日，松柏凌霜出地秋。",
      "努力年华成宅相，著鞭高跃破烟楼。",
      "渭阳正续离骚赋，频寄诗来慰客愁。"
    ]
  },
  {
    "id": "2e89e420a7255bc5c2fa057b019fe2b8",
    "title": "得梁溪家书报黄氏女生外孙",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "怪底朝来鹊噪门，家书远报女生孙。",
      "须知钟庆由先德，故使遗芳衍后昆。",
      "肌骨遥怜凝玉雪，风光自与茁兰荪。",
      "何时归去亲怀抱，华发褒衣更觉尊。"
    ]
  },
  {
    "id": "2e89e420a7255bc594b8f73d2c1643b9",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鄂渚何尝一日安，澧阳犹喜远江干。",
      "帝妃降矣空遗佩，公子思兮欲采兰。",
      "水带潇湘疑有雁，地连岭蜀苦无寒。",
      "迂疏自笑谋身拙，却荷朝廷德意宽。"
    ]
  },
  {
    "id": "2e89e420a7255bc594b8f73ddb7f8144",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "屈伸任道复何求，去国翻成汗漫游。",
      "处世久师齐物论，摅怀聊赋畔牢愁。",
      "霜清日薄寒光急，云惨天高阴气浮。",
      "袅袅西风洞庭阔，可堪更上岳阳楼。"
    ]
  },
  {
    "id": "2e89e420a7255bc594b8f73d57dc67bf",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岁寒又复事南征，桂楫兰舟过洞庭。",
      "水入重湖千里白，山连平楚数峰青。",
      "云鸿杳杳飞何远，汀芷微微气自馨。",
      "千古灵均英爽在，固应笑我学馀醒。"
    ]
  },
  {
    "id": "2e89e420a7255bc594b8f73d8d5e229a",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三年奔走未容归，敝尽东周季子衣。",
      "断垄连冈平野阔，扁舟短棹寸心违。",
      "凌晨白雾沾裳湿，薄暮彤云夹日飞。",
      "回首梁溪杳何处，翠烟空锁钓鱼矶。"
    ]
  },
  {
    "id": "2e89e420a7255bc594b8f73d2bbcec5b",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "还驱征骑向三湘，行尽骚人放逐乡。",
      "绿叶素荣歌橘颂，采衣姣服浴兰汤。",
      "云中帝子旌旗降，物外桃源日月长。",
      "便欲翛然与高蹈，故应脱屣谢轩裳。"
    ]
  },
  {
    "id": "2e89e420a7255bc594b8f73d31e86c25",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "不解扬波与餔醨，又还来放楚江湄。",
      "椒兰气味何其烈，蘅药芬芳空尔为。",
      "宁赴湘流非我事，托怀鵩鸟乃吾师。",
      "醉醒清浊初难共，渔父从来自不知。"
    ]
  },
  {
    "id": "2e89e420a7255bc594b8f73debe98214",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "远谪三湘欲卜居，试从詹尹拂占书。",
      "昂昂愿作云间鹤，泛泛宁为波底鱼。",
      "咿喔突梯真得计，洁廉正直却成疏。",
      "益坚节操行吾志，龟策从来自不如。"
    ]
  },
  {
    "id": "2e89e420a7255bc594b8f73d8e78e98e",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "更欲投书吊汨罗，西风袅袅水增波。",
      "江分梦泽於菟远，地近芳洲杜若多。",
      "野鸟终年从萃止，木奴千树正婆娑。",
      "卜居更作终焉计，华发萧萧奈老何。"
    ]
  },
  {
    "id": "2e89e420a7255bc594b8f73dd090f925",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "俎豆其如军旅何，谁令瀚海起干戈。",
      "休将直道论三黜，且把微辞续九歌。",
      "山鬼含颦乘赤豹，湘灵解佩鼓云和。",
      "蛮邦虽陋吾何恨，厌见旌蕤相荡摩。"
    ]
  },
  {
    "id": "2e89e420a7255bc594b8f73d6f2cca79",
    "title": "自蒲圻临湘趋岳阳道中作十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "龙驾翩翩帝子游，我因谪宦亦淹留。",
      "潇湘且傍鼋鼍窟，葭菼空怀鹦鹉洲。",
      "专气愿师周柱史，著书更笑陆忠州。",
      "变心从俗吾何敢，千古骚人共此愁。"
    ]
  },
  {
    "id": "2e89e420a7255bc56124d985f42ba763",
    "title": "岳阳楼三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "缥缈层楼俯洞庭，湖光霁色两澄明。",
      "气蒸云梦浮天白，水合潇湘到底清。",
      "去棹来樯云共影，断鸿孤鹜笛连声。",
      "望中更觉君山小，一点青螺镜面平。"
    ]
  },
  {
    "id": "2e89e420a7255bc56124d985b0682eb1",
    "title": "岳阳楼三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "翛然多难偶存身，又到苍茫楚泽滨。",
      "鼓舞鱼龙张乐地，佩纫兰茝独醒人。",
      "涉江哀郢空回首，极目伤心欲向春。",
      "鼓枻寅缘傍枯苇，故应渔父尚垂纶。"
    ]
  },
  {
    "id": "2e89e420a7255bc56124d98594a4820c",
    "title": "岳阳楼三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "常诵飞龙邅洞庭，登楼况复把骚经。",
      "琉璃万顷天同碧，翠黛一螺山更青。",
      "白鸟风高方倦翮，苍鹰冬暖正舒翎。",
      "客愁欲作长鲸吸，却笑三闾只独醒。"
    ]
  },
  {
    "id": "2e89e420a7255bc51f105deb8a6790b1",
    "title": "渡江",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桂枻兰旌楚泽东，碧空如水水如空。",
      "江湖落日浮秋橘，岛屿残霞拂断虹。",
      "世事茫然烟霭里，客愁都在橹声中。",
      "沙头凫雁相俦侣，笑我年年逐转蓬。"
    ]
  },
  {
    "id": "2e89e420a7255bc578489806409bf09d",
    "title": "桂林道中二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桂林山水久闻风，身世茫然堕此中。",
      "日暮碧云浓作朵，春深稚笋翠成丛。",
      "仙家多住朱明洞，客梦来游群玉峰。",
      "雁荡武夷何足道，千岩元是小玲珑。"
    ]
  },
  {
    "id": "2e89e420a7255bc5784898061f1b0e05",
    "title": "桂林道中二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "时危远谪堕南峦，犹在乾坤覆载间。",
      "瘴雨岚烟殊气候，玉簪罗带巧溪山。",
      "桄榔叶暗伤心碧，踯躅花开满目斑。",
      "惟有月华依旧好，清辉应与照云鬟。"
    ]
  },
  {
    "id": "2e89e420a7255bc5a800db0d8346ff95",
    "title": "象州道中二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "路入春山春日长，穿林渡水意徜徉。",
      "溪环石笋横舟小，风落林花扑面香。",
      "山鸟不知兴废恨，岭云自觉去来忙。",
      "炎荒景物随时好，何必深悲瘴疠乡。"
    ]
  },
  {
    "id": "2e89e420a7255bc5a800db0d9fef33ea",
    "title": "象州道中二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "竹屋茅檐三四家，土风渐觉异中华。",
      "碧榕枝弱还生柱，红荔春深已着花。",
      "社燕不巢南候别，塞鸿无信北音赊。",
      "海山此去犹千里，会见安期枣似瓜。"
    ]
  },
  {
    "id": "2e89e420a7255bc58d329d70a090d5e5",
    "title": "饮修仁茶",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "北苑龙团久不尝，修仁茗饮亦甘芳。",
      "夸研斗白工夫拙，辟瘴消烦气味长。",
      "江表露芽空绝品，蜀中仙掌可同行。",
      "从容饭罢何为者，一碗还兼一炷香。"
    ]
  },
  {
    "id": "2e89e420a7255bc552d3eaf4bca6d9c3",
    "title": "自去冬不雨至今道傍井竭田多不耕有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "匝地风雷空震荡，终宵云雨竟虚无。",
      "媮闲农具田皆废，暍死行人井半枯。",
      "东海愆阳缘孝妇，桑林谒祷本谗夫。",
      "忠魂昭雪奸邪逐，坐见为霖万物苏。"
    ]
  },
  {
    "id": "2e89e420a7255bc597a4c40287b8d008",
    "title": "次贵州二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "青枫夹道鹧鸪啼，古郡荒凉接岛夷。",
      "陆绩故城依石巘，葛洪遗灶俯江湄。",
      "光风苒苒吹香草，烟雨蒙蒙湿荔枝。",
      "欲作终焉卜居计，自应痀偻不吾欺。"
    ]
  },
  {
    "id": "2e89e420a7255bc597a4c402d032bbfc",
    "title": "次贵州二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "怀泽为邦古郁林，江边邑屋树森森。",
      "山连八桂峰峦秀，地近重溟雾雨淫。",
      "岁久承平消瘴疠，时危争战觉幽深。",
      "试谋十亩膏腴地，丹荔青蕉获我心。"
    ]
  },
  {
    "id": "2e89e420a7255bc51045af311096680e",
    "title": "伏读三月六日内禅诏书及传将士榜檄慨王室之艰危悯生灵之涂炭悼前策之不从恨奸回之误国感愤有作聊以述怀四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "忆昔廷诤驻跸时，孤忠欲挽六龙飞。",
      "莱公谩有亲征策，亚父空求骸骨归。",
      "灵武中兴形势便，江都巡幸士心违。",
      "累臣独荷三朝眷，瘴海徒将血涕挥。"
    ]
  },
  {
    "id": "2e89e420a7255bc51045af310de48fab",
    "title": "伏读三月六日内禅诏书及传将士榜檄慨王室之艰危悯生灵之涂炭悼前策之不从恨奸回之误国感愤有作聊以述怀四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "胡骑长驱扰汉疆，庙堂高枕失提防。",
      "关河自昔称天府，淮海于今作战场。",
      "退避固知非得计，威灵何以镇殊方。",
      "中原夷狄相衰盛，圣哲从来只自彊。"
    ]
  },
  {
    "id": "2e89e420a7255bc51045af3142b9c665",
    "title": "伏读三月六日内禅诏书及传将士榜檄慨王室之艰危悯生灵之涂炭悼前策之不从恨奸回之误国感愤有作聊以述怀四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "叹息奸臣术已疏，谋身误国竟何如。",
      "马嵬不进杨钊死，关陜初临元振除。",
      "王室威灵嗟索寞，苍生环堵未安居。",
      "荒陬不见中原事，望断东吴一纸书。"
    ]
  },
  {
    "id": "2e89e420a7255bc51045af311d60b655",
    "title": "伏读三月六日内禅诏书及传将士榜檄慨王室之艰危悯生灵之涂炭悼前策之不从恨奸回之误国感愤有作聊以述怀四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "建炎虚席待经纶，恩赐宸章宝墨新。",
      "学际天人何敢尔，忠开金石庶当仁。",
      "孔明得主规模壮，陆贽离朝谤讟频。",
      "今日追思惭至意，御书重执泪盈巾。"
    ]
  },
  {
    "id": "2e89e420a7255bc5a2fa9135300f7b4f",
    "title": "移居南山寺寺有岩洞甚幽并葛稚川丹灶",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "倚山高阁仰觚棱，洞穴嵌空屐可登。",
      "丹灶旧传留袐药，仙岩今已属闲僧。",
      "数峰削玉青如髻，群木参天翠作层。",
      "小驻未妨幽兴发，野禽嘲弄醉瞢腾。"
    ]
  },
  {
    "id": "2e89e420a7255bc59f511213ecb26272",
    "title": "伏睹四月五日赦书銮舆反正中外大庆小臣有感斐然成章二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天眷吾皇筑旧基，未应炎德遂中微。",
      "共欣宸极还天步，赖有群龙夹日飞。",
      "霈泽及民寰海庆，孤忠许国寸心违。",
      "建炎首被钧衡选，孤负明恩泪湿衣。"
    ]
  },
  {
    "id": "2e89e420a7255bc59f511213d3c645f4",
    "title": "伏睹四月五日赦书銮舆反正中外大庆小臣有感斐然成章二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "误国奸邪已窜诛，天扶黼座正宸居。",
      "少康一旅时犹在，高祖三章术未疏。",
      "必顺人心收俊杰，自应天意助耘锄。",
      "累臣海上空回首，愿浥沧溟洗谤书。"
    ]
  },
  {
    "id": "2e89e420a7255bc5b7d25b5f44168e00",
    "title": "恭闻诏书褒悼陈少阳赠官与一子恩泽赐缗钱五十万感涕四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "哀痛纶言洒帝章，赐金赠秩事非常。",
      "无心圣主如天地，着意奸臣极虎狼。",
      "忠血他年应化碧，英魂今日已生光。",
      "先生愤懑诚昭雪，九死南迁岂自伤。"
    ]
  },
  {
    "id": "2e89e420a7255bc5b7d25b5f14c1174f",
    "title": "恭闻诏书褒悼陈少阳赠官与一子恩泽赐缗钱五十万感涕四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "祖宗德泽在斯民，韦带精忠不乏人。",
      "魏阙献言开帝听，匦函争事触龙鳞。",
      "血沾斧越虽因我，心在宗祊岂计身。",
      "宿草已深难一恸，临风空有涕沾巾。"
    ]
  },
  {
    "id": "2e89e420a7255bc5b7d25b5f67ee8e6b",
    "title": "恭闻诏书褒悼陈少阳赠官与一子恩泽赐缗钱五十万感涕四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "屡将鲠议叩枫宸，不为承恩始爱君。",
      "谁使崔宁论卢杞，恨无庆忌救朱云。",
      "死生一吷心应了，忠义千年笔有芬。",
      "一介草茅言世务，从今不复数刘蕡。"
    ]
  },
  {
    "id": "2e89e420a7255bc5b7d25b5f854ce474",
    "title": "恭闻诏书褒悼陈少阳赠官与一子恩泽赐缗钱五十万感涕四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平昔初无半面交，危言几辨盖宽饶。",
      "幽冥我已惭良友，忠愤君应念本朝。",
      "故国遥看云杳杳，新阡何处草萧萧。",
      "抚孤未遂山涛志，谁继骚人赋大招。"
    ]
  },
  {
    "id": "2e89e420a7255bc503987235ae36b11c",
    "title": "寓郁林著易传有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谪来海峤远兵戈，精义微言得切瑳。",
      "地入郁林怀陆绩，桴浮沧海学东坡。",
      "圣经广大随人取，众说纷纶奈若何。",
      "从此梁溪作诗少，用心已向六龙多。"
    ]
  },
  {
    "id": "2e89e420a7255bc503987235ccc60fee",
    "title": "寓郁林著易传有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "羲文作易仲尼传，究极阴阳本自然。",
      "妙理欲求须得象，至言已契可忘筌。",
      "绝编何啻须三过，知命从今加数年。",
      "叹息时无邵康节，数该今古与谁研。"
    ]
  },
  {
    "id": "2e89e420a7255bc5d52de076a57e956f",
    "title": "次雷州",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "华夷图上看雷州，万里孤城据海陬。",
      "萍迹飘流遽如许，骚辞拟赋畔牢愁。",
      "沧溟浩荡烟云晓，鼓角凄悲风露秋。",
      "莫笑炎荒地遐僻，万安更在海南头。"
    ]
  },
  {
    "id": "2e89e420a7255bc5662437c550602b8d",
    "title": "中秋月色佳甚与宗之对酌天宁寺宝华堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去年今夕寓通城，犹有新诗寄弟兄。",
      "一自裹囊来海上，更无系帛付鸿征。",
      "禅房酌酒夜方阒，海月窥人光更清。",
      "起舞月中心尚壮，乘槎便欲造蓬瀛。"
    ]
  },
  {
    "id": "2e89e420a7255bc58404bc213537776b",
    "title": "九日与宗之对酌怀梁溪诸季时菊花犹未结蕊于药果中得茱萸泛酒有馈山果海鲜者多素所不识赋诗见意二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "此身飘泊旅天涯，九日悽然客念家。",
      "且把红醪尝紫蟹，何须白发对黄花。",
      "药囊赖有茱萸实，茶铫频烦薄荷芽。",
      "山果海鲜多不识，却须传与北人夸。"
    ]
  },
  {
    "id": "2e89e420a7255bc58404bc21029f81c9",
    "title": "九日与宗之对酌怀梁溪诸季时菊花犹未结蕊于药果中得茱萸泛酒有馈山果海鲜者多素所不识赋诗见意二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "父子相随万里馀，途穷端欲哭杨朱。",
      "三年客里逢佳节，九日樽前念友于。",
      "海上及秋吟蟋蟀，鬓边何日插茱萸。",
      "吾生老矣谋身拙，叹息乾坤一腐儒。"
    ]
  },
  {
    "id": "2e89e420a7255bc553f8fcccd93cd801",
    "title": "冬至",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "殊方又复一阳芽，荏苒流年叹物华。",
      "土薄葭灰难测候，气温桃树已开花。",
      "云鸿不到音书断，鲸海无程道里赊。",
      "赖有清心为活计，不须烂醉作生涯。"
    ]
  },
  {
    "id": "2e89e420a7255bc55a4bf92d8c7b992f",
    "title": "次地角场以疮疡不果谒伏波庙俾宗之摄祭期以二十五日渡海一卜即吉夜半乘潮解桴星月灿然风便波平诘旦已达琼管东坡谓斯游奇绝冠平生非虚语也作二诗纪之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "威信昭然汉两公，旧于青史揖英风。",
      "戈船下濑勋猷壮，马革裹尸心胆雄。",
      "顾我迂疏成远谪，赖神正直鉴孤忠。",
      "病躯阻造祠庭下，幽显虽殊此意同。"
    ]
  },
  {
    "id": "2e89e420a7255bc55a4bf92d9d21600e",
    "title": "次地角场以疮疡不果谒伏波庙俾宗之摄祭期以二十五日渡海一卜即吉夜半乘潮解桴星月灿然风便波平诘旦已达琼管东坡谓斯游奇绝冠平生非虚语也作二诗纪之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "夜半乘潮云海中，伏波肯借一帆风。",
      "满天星月光铓碎，匝海波涛气象雄。",
      "大舶凭陵真漭渺，寸心感格在精忠。",
      "老坡去后何人继，奇绝斯游只我同。"
    ]
  },
  {
    "id": "2e89e420a7255bc56161730768b7e014",
    "title": "次东坡韵二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "地角潮来未五更，阴云解驳作霜晴。",
      "星河明润天容睟，风浪喧豗海气清。",
      "粗见鲲鹏潜化理，岂无犬马恋轩声。",
      "远游不作乘桴计，虚号男儿过此生。"
    ]
  },
  {
    "id": "2e89e420a7255bc561617307d9e5bca6",
    "title": "次东坡韵二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海上传呼夜报更，舟师欢喜得新晴。",
      "风帆擘浪去时急，海月笼云分外清。",
      "天影合中观妙色，潮波回处悟圆声。",
      "从来渤海为全体，试问一沤何处生。"
    ]
  },
  {
    "id": "2e89e420a7255bc5d2450ef8e73cb765",
    "title": "次琼管后三日忽奉德音恩许自便感涕之馀赋诗见志",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "此身飘堕到沧溟，谁谓君王念贾生。",
      "黄纸再蒙题姓字，丹书特为削刑名。",
      "山林老去何其幸，萍梗追思却自惊。",
      "天地恩宽难报德，试从今日数归程。"
    ]
  },
  {
    "id": "2e89e420a7255bc5d2450ef89127b81d",
    "title": "次琼管后三日忽奉德音恩许自便感涕之馀赋诗见志",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "行年旧说似东坡，鲸海于今亦再过。",
      "儋耳三年时已久，琼山十日幸尤多。",
      "却收老眼来观国，尚冀中原早戢戈。",
      "病废不堪当世用，感恩惟有涕滂𩃱。"
    ]
  },
  {
    "id": "2e89e420a7255bc5af41485e8e6e5319",
    "title": "初发雷阳有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "梦中曾过鬼门关，敢冀君恩听北还。",
      "父子相随幸良厚，仆奴半死涕空潸。",
      "风烟萧瑟黄茅瘴，山路崎岖赤脚蛮。",
      "归去梁溪见桑梓，定抛冠佩老岩间。"
    ]
  },
  {
    "id": "2e89e420a7255bc5af41485e2d988efb",
    "title": "初发雷阳有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "馀生幸尔脱垂涎，鸡肋安能拒老拳。",
      "万里得归辞瘴海，三年奔命厌征轩。",
      "采薇散发嵇中散，开灶烧丹葛稚川。",
      "此去山林如脱兔，这回且结好因缘。"
    ]
  },
  {
    "id": "2e89e420a7255bc53df79a558840bf35",
    "title": "立春日龙化道中得家问诸季已挈家渡浙江如剑川又闻江西颇有群盗啸聚遂决意由五羊趋循惠潮阳假道闽中以归偶成三篇时十二月十九日",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "东君又换一年春，迎我来从瘴海滨。",
      "已觉山川有佳气，更询道路得通津。",
      "欲寻勾漏丹砂令，与访罗浮紫府人。",
      "清梦相符缘契合，便须脱屣谢埃尘。"
    ]
  },
  {
    "id": "2e89e420a7255bc53df79a55a4d8ea8c",
    "title": "立春日龙化道中得家问诸季已挈家渡浙江如剑川又闻江西颇有群盗啸聚遂决意由五羊趋循惠潮阳假道闽中以归偶成三篇时十二月十九日",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "远信来时岭峤春，浮家已在浙江滨。",
      "更传赣水方虞寇，须向闽山与问津。",
      "万里归来寻乐土，千岩好去作闲人。",
      "干戈未息中原暗，怅望关河胡马尘。"
    ]
  },
  {
    "id": "2e89e420a7255bc53df79a555ac8fde3",
    "title": "立春日龙化道中得家问诸季已挈家渡浙江如剑川又闻江西颇有群盗啸聚遂决意由五羊趋循惠潮阳假道闽中以归偶成三篇时十二月十九日",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "川途奔走四回春，海上经年与死滨。",
      "子美自怜常作客，长沮应笑是知津。",
      "艰危至死无千古，忧患如吾岂两人。",
      "往返循环真磨蚁，已将大地等微尘。"
    ]
  },
  {
    "id": "2e89e420a7255bc5ac5e80b5f463edc8",
    "title": "再赋孔雀鹦鹉二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "孔雀来从海上村，参差修尾灿金文。",
      "素知肃穆鸾凰侣，不是喧卑鸡鹜群。",
      "玄圃赤霄虽有志，碧梧翠竹正须君。",
      "携持万里归吴越，怅望海山深处云。"
    ]
  },
  {
    "id": "2e89e420a7255bc5ac5e80b57b8c77f3",
    "title": "再赋孔雀鹦鹉二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "学语鹦雏羽渐成，掌中取食绝猜惊。",
      "笼宽得遂朋从志，春晓初闻客到声。",
      "赋就襧衡文不点，杓随李白饮如鲸。",
      "远携休叹殊方去，我亦随缘得此生。"
    ]
  },
  {
    "id": "2e89e420a7255bc53dd40bd8c8f43ba7",
    "title": "陆川道中偶成",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "峤南江北本来同，往返纷纷一梦中。",
      "旧事销磨那复有，新愁缭绕亦成空。",
      "天边山色浮浓翠，溪上云光拂淡红。",
      "我把浮生如梦看，云山元是小屏风。"
    ]
  },
  {
    "id": "2e89e420a7255bc52362faa72e51b55b",
    "title": "南迁道郁林郡守王君示古律诗一篇北归辄成两篇以答其意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山围古郡碧周遭，陆绩衣冠雅自褒。",
      "海上来归怀麈尾，鬓间空叹长霜毛。",
      "易书顾我耽成癖，诗笔怜君老更豪。",
      "此去龙城幸非远，不须巨石压云涛。"
    ]
  },
  {
    "id": "2e89e420a7255bc52362faa79593c863",
    "title": "南迁道郁林郡守王君示古律诗一篇北归辄成两篇以答其意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "垂老相逢海峤间，盈编珠玉破愁颜。",
      "清名岂籍郁林石，雅志常存仙奕山。",
      "丘壑采薇嗟我病，弦歌为政羡君闲。",
      "中原杳杳旌旗暗，回首春风涕一潸。"
    ]
  },
  {
    "id": "2e89e420a7255bc50dda0591027de634",
    "title": "元结尝经略容管王守作次山堂以思其人为赋此诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "华堂高敞为思元，善政相望数百年。",
      "册府声名秀群玉，海邦岩洞有参天。",
      "漫郎去久风流在，病客来临道里邅。",
      "圣主中兴谁作颂，愿观老手笔如椽。"
    ]
  },
  {
    "id": "2e89e420a7255bc5df2c23fc385b7294",
    "title": "萧懋德秀才自临江遣人致书海上遇于归途赋诗寄之二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三黜先生今得归，更携稚子访慈帏。",
      "病牛卧垄心衰矣，脱兔投林天悯之。",
      "万里往来环转蚁，一生谤誉舌扬箕。",
      "著书欲赴当时约，须待江南事定时。"
    ]
  },
  {
    "id": "2e89e420a7255bc5df2c23fcc2565b85",
    "title": "萧懋德秀才自临江遣人致书海上遇于归途赋诗寄之二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "逾年海上久安居，多谢萧郎远寄书。",
      "不向去来生一念，已将天地作吾庐。",
      "中洲杳杳旌旗暗，暮景骎骎齿发疏。",
      "准拟峡江成小隐，茅斋借我定何如。"
    ]
  },
  {
    "id": "2e89e420a7255bc563546012f4e05900",
    "title": "罪谪海上中州亲故罕通问独虞君祖道相从湖海逾年北归同途次容南赋诗识别",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "饱经忧患莫如吾，暮景馀生寄一桴。",
      "独子相从来瘴海，岂知还得共归途。",
      "应观天下奇男子，解笑人间浅丈夫。",
      "老去山林养衰疾，好音时与系飞凫。"
    ]
  },
  {
    "id": "2e89e420a7255bc545760cf85cb0fdf7",
    "title": "除夜与宗之对酌怀家",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "四年除夕旅殊方，海上归来路更长。",
      "暮景飞腾催老病，馀生留滞且炎荒。",
      "传闻寇盗纷惊扰，叹息江湖堕渺茫。",
      "杳杳东吴家万里，椒盘谁与颂馨香。"
    ]
  },
  {
    "id": "2e89e420a7255bc5197cad20e516acda",
    "title": "三月二十三日德音至容南恭闻驻跸浙东王师屡捷虏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "紫泥黄耳到同时，家国无虞慰所思。",
      "饮马天骄归朔漠，安巢越鸟返南枝。",
      "休祥允恊灵棋卜，喜事何因乾鹊知。",
      "便可理装寻去路，携家深赴鹿门期。"
    ]
  },
  {
    "id": "2e89e420a7255bc5855f1b8bbc548503",
    "title": "镡津江阁气象清旷有闽浙之风偶成长句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "断云飞雨晚苍茫，灵阁临流分外凉。",
      "散发披襟尝荔子，疏帘清簟看鱼航。",
      "三年奔走环循蚁，万里归来鬓满霜。",
      "未到江湖先到此，风流谁道在炎荒。"
    ]
  },
  {
    "id": "2e89e420a7255bc5ec2dec26f0510eff",
    "title": "同曹使君登浮金堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绕堂松竹散扶疏，枕带江山美有馀。",
      "神物化龙同剑浦，双溪成字类桐庐。",
      "朝云夜月随时好，栖鹭飞鸥迥自如。",
      "茗饮相从得清赏，坐令胜事踵苏徐。"
    ]
  },
  {
    "id": "2e89e420a7255bc53c73c16dc98ce6be",
    "title": "晚泊苍梧有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "常诵苍梧云正愁，岂知理棹此间游。",
      "火山冰井旧传有，桂水藤江相合流。",
      "念远心如嘶北马，逾年行遍峤南州。",
      "重华一去不复返，怅望九疑空白头。"
    ]
  },
  {
    "id": "2e89e420a7255bc52e12fe4e0e90f79c",
    "title": "封川赠李致远郎中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一别都门十载馀，相逢应笑尚迂愚。",
      "绨袍恋恋故人意，风雨潇潇君子儒。",
      "顾我忧危宜白发，如公暇豫亦清癯。",
      "年来颇得羲书旨，试读一篇还是无。"
    ]
  },
  {
    "id": "2e89e420a7255bc5bb34bc4529ff09a4",
    "title": "同陈使君登香山寺豁亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "渺渺烟波叠叠山，玉簪罗带自回还。",
      "雨馀岚翠浓如滴，地险江流巧转湾。",
      "蟠磴迥临飞鸟上，岸巾聊与白云闲。",
      "峤南有此佳山水，尽在贤侯几案间。"
    ]
  },
  {
    "id": "2e89e420a7255bc5c58acdd07c43e6d0",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "千里江山图画中，峤南浙右岂殊风。",
      "烟浮岚彩重重碧，日染波光洒洒红。",
      "蚁酿蟹螯情不浅，笔床茶灶兴相同。",
      "扁舟入手吾何事，归去梁溪作钓翁。"
    ]
  },
  {
    "id": "2e89e420a7255bc5c58acdd02b222a6b",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "五月炎方气郁蒸，安流鼓棹水风清。",
      "江鱼入馔有馀美，山果满盘难强名。",
      "醉里讴吟聊自适，梦中来往本无惊。",
      "庙堂早定安边策，遂我山林幽遁情。"
    ]
  },
  {
    "id": "2e89e420a7255bc5c58acdd0358763d7",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "置散徒怀报国心，还家欣得故园音。",
      "钩辀晓岸云林密，款乃暮江烟水深。",
      "壮志已同灰灺冷，班毛从使雪霜侵。",
      "卧龙只合耕南亩，抱膝空为梁甫吟。"
    ]
  },
  {
    "id": "2e89e420a7255bc5c58acdd0bb1da9d8",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "苍梧云物晓凄凉，锦石江山一带长。",
      "雨浥峰峦添黛翠，风吹草木送天香。",
      "鱼樵闲话无千古，金鼓喧声震万方。",
      "我欲诛茅寄幽僻，却愁烟水日茫茫。"
    ]
  },
  {
    "id": "2e89e420a7255bc5c58acdd0e694e56c",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "数郡崎岖山海间，只今多事觉宽闲。",
      "衣冠避地成侨寓，风月留人长往还。",
      "蘸水藤花方烂熳，生云锦石自斓斑。",
      "平生有意五湖去，谁谓扁舟行百蛮。"
    ]
  },
  {
    "id": "2e89e420a7255bc5c58acdd0d2791bee",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "合踏青山转碧川，雨馀风月更婵娟。",
      "光铓影渡星河碎，片段气蒸云物鲜。",
      "心系鸰原千里外，梦回鼓角五更前。",
      "翠华杳杳今何处，怅望东吴空惘然。"
    ]
  },
  {
    "id": "2e89e420a7255bc5c58acdd0e9d8356d",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "峡束沧江暮霭昏，孤猿吟啸不堪闻。",
      "寥寥夜阒波沉月，漠漠晓晴山出云。",
      "钓艇得鱼犹拨刺，纶巾漉酒任酣醺。",
      "年来与物忘机甚，自觉沙鸥不乱群。"
    ]
  },
  {
    "id": "2e89e420a7255bc5c58acdd0fd468189",
    "title": "江行即事八首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一重一掩翠参差，路入桃源客意迷。",
      "江雾晓分山远近，浦鸥闲送棹东西。",
      "颇欣岭表佳泉石，闻道江南多鼓鼙。",
      "稚子候门应念我，提携来共此幽栖。"
    ]
  },
  {
    "id": "2e89e420a7255bc50f11a700289f6ecf",
    "title": "遣兴二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "缭络奔驰不记年，脱身瘴海岂徒然。",
      "昂藏鹤发老道士，烂熳醉吟狂谪仙。",
      "剩把诗篇收景物，何须炉鼎煮山川。",
      "平生出处吾无愧，祸福死生皆付天。"
    ]
  },
  {
    "id": "2e89e420a7255bc50f11a7005d12c4d2",
    "title": "遣兴二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海上归来心绪多，鬓边无那白标何。",
      "诗情粗得江山助，酒量自因风月多。",
      "黄卷中间笼圣哲，白云深处避干戈。",
      "弟兄念我心应切，故向梅花岭上过。"
    ]
  },
  {
    "id": "2e89e420a7255bc5d72c418181794cfd",
    "title": "谒南海神庙",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "黄木湾头潮欲平，丛林深处款祠庭。",
      "岂知休咎能传戒，但爱昌黎解勒铭。",
      "海上波涛呈秘怪，壁间图画杂红青。",
      "应怜归客稽留久，风破寒江集百灵。"
    ]
  },
  {
    "id": "2e89e420a7255bc58369d81e9da51073",
    "title": "家问自闽中转来走笔寄诸弟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江海相望万里馀，干戈阻绝久离居。",
      "沉鱼断雁杳何所，一纸千金初得书。",
      "身脱鲸波真偶尔，家邻兵火幸恬如。",
      "弟兄老矣何为者，相约罗浮同结庐。"
    ]
  },
  {
    "id": "2e89e420a7255bc5d23fcdfabf264583",
    "title": "再赋一章寄诸季约同隐罗浮",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "枕海仙山舞翠蛟，葛洪丹灶尚馀凹。",
      "兵戈满眼归何地，云木连天思结巢。",
      "岂有声名同八士，当令踪迹继三茅。",
      "携家早作来游计，玉户金关幸可敲。"
    ]
  },
  {
    "id": "2e89e420a7255bc532f180175f3161cc",
    "title": "惠州访东坡旧隐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海上归来访老坡，依然遗迹未销磨。",
      "松风亭下梅花老，鹤观峰头乔木多。",
      "垂世文章灿星斗，平生忧患足风波。",
      "华堂满龛题诗笔，人事其如天定何。"
    ]
  },
  {
    "id": "2e89e420a7255bc5cd021db94e39bd99",
    "title": "次东坡月夜理发",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "月明星稀乌鹊翻，先生夜起临幽轩。",
      "呼童具栉不停手，一气溯流天地根。",
      "自经忧患发如葆，欲论此心无与言。",
      "不如缄默度馀日，怅望吴越空销魂。"
    ]
  },
  {
    "id": "2e89e420a7255bc5d5f19d2e63802f21",
    "title": "六如亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "松林葬玉近禅扃，便把伽陀当勒铭。",
      "居士已亡三昧手，侍人空有六如亭。",
      "玉环约指无消息，巫峡行云更杳冥。",
      "万法本来皆梦幻，春风又见草青青。"
    ]
  },
  {
    "id": "2e89e420a7255bc563da22ac8239cb2e",
    "title": "东坡谪英州以书语所善衲子曰戒和尚又疏脱矣读之有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "东坡夙世乃戒老，次律前身为永师。",
      "一念参差成此错，百忧钟萃使知非。",
      "我生已约渡南海，今日岂知还北归。",
      "从今莫打这鼓笛，必竟是事终由谁。"
    ]
  },
  {
    "id": "2e89e420a7255bc5d661c949c6b30b56",
    "title": "循州道中作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岭海经行涉两年，篮舆触热道龙川。",
      "只愁青草黄茅瘴，敢意好风佳月天。",
      "山顶蒙蒙遮薄雾，江心跕跕堕飞鸢。",
      "劳生往返何为者，归去躬耕负郭田。"
    ]
  },
  {
    "id": "2e89e420a7255bc5f8f9d4930b216e9e",
    "title": "南安岩恭谒定光圆应禅师二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白衣隐去碧岩空，塔庙岿然海峤东。",
      "分化何殊遽如许，赠诗多写以之中。",
      "青山绿水年年好，明月清风处处同。",
      "好住一方为庇荫，不须追逐泗滨翁。"
    ]
  },
  {
    "id": "2e89e420a7255bc5f8f9d493310df24d",
    "title": "南安岩恭谒定光圆应禅师二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岭峤经行万屈盘，北归今始到南安。",
      "满山泉石有古意，十里松筠生昼寒。",
      "颇厌病身游梦境，欲将馀日付岩端。",
      "定光古佛今犹在，请问此光何处观。"
    ]
  },
  {
    "id": "2e89e420a7255bc5486b56f357e63c27",
    "title": "次韵申伯见赠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "连年奔走厌艰难，痛愤胡雏入汉关。",
      "万里自忘鲸海远，一身今伴岭云闲。",
      "孤忠耿耿空馀志，华发萧萧已映颜。",
      "惭愧故人相劳苦，去时明月却同还。"
    ]
  },
  {
    "id": "2e89e420a7255bc58507d6b6e70be696",
    "title": "次韵申伯上杭道中见示二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "川途荏苒度年华，命与时谋敢自嗟。",
      "但使直方能养浩，岂知权势解悲夸。",
      "淮舟昔共茱萸酒，闽馆今同薄荷茶。",
      "往复纷纷成底事，庞公只合访丹霞。"
    ]
  },
  {
    "id": "2e89e420a7255bc58507d6b6caab76fe",
    "title": "次韵申伯上杭道中见示二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "相逢闽岭得同行，秋早凄然风露清。",
      "蝉曳残声吟翳荟，泉飞小瀑落峥嵘。",
      "浓云林表千峰立，细路山腰一线横。",
      "坎止川流任天运，未应萍梗叹劳生。"
    ]
  },
  {
    "id": "2e89e420a7255bc519ea10c8c6266c01",
    "title": "寄沙阳邓季明二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海上归来近七峰，故人犹冀一樽同。",
      "心忧世故存当日，身履时危到此中。",
      "玉带金鱼非素志，碧斋翠阁自清风。",
      "十年扰扰成何事，依旧梁溪一拙翁。"
    ]
  },
  {
    "id": "2e89e420a7255bc519ea10c8059514e9",
    "title": "寄沙阳邓季明二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "当年曾到碧云峰，惟有溪山与昔同。",
      "最爱幽人三径里，尽收春色一壶中。",
      "千年阨运非人力，四海横流本士风。",
      "烂额燋头何所补，却输花圃乐全翁。"
    ]
  },
  {
    "id": "2e89e420a7255bc545a34c7edc07555c",
    "title": "钱申伯追送至宁化栖隐寺赋诗识别",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "连年淮海怅离居，十日相从乐有馀。",
      "心向功名已灰冷，老于诗酒未情疏。",
      "颇矜有客乃如许，共话无生正是渠。",
      "惜别不须追路远，定期林下论羲书。"
    ]
  },
  {
    "id": "2e89e420a7255bc5a3cf42cd737c50b4",
    "title": "次韵翁士特相招居武夷",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "武夷山色翠崔嵬，应笑梁溪又到来。",
      "脱网弱鳞初纵逸，伤弓倦翮尚惊猜。",
      "闲中陶写资诗句，愁里销除赖酒杯。",
      "谁道川途废光景，无根树子不妨栽。"
    ]
  },
  {
    "id": "2e89e420a7255bc57e5832afc41764c1",
    "title": "入江西境先寄诸季二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闽山行尽碧巉岩，稍见川原云木参。",
      "万里瘴岚来海外，一溪烟水到江南。",
      "故人邂逅端如梦，世事纷纭未易谈。",
      "铸印墩头家渐近，秋风归骑亦骖驔。"
    ]
  },
  {
    "id": "2e89e420a7255bc57e5832af15151751",
    "title": "入江西境先寄诸季二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "征途诘屈避兵戈，叹息劳生可若何。",
      "却把蘧庐作安宅，每闻铙鼓辄悲歌。",
      "候门稚子鹤立久，浮海先生霜鬓多。",
      "可惜光阴四寒暑，只于来往与销磨。"
    ]
  },
  {
    "id": "2e89e420a7255bc58824412433788598",
    "title": "游麻姑山二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鲁公辞翰勒山巅，鲠峭风姿亦喜仙。",
      "假道来游非偶尔，追寻遗迹更茫然。",
      "野花幽草堪成梦，老鹤乔松不记年。",
      "谁谓瑶台无路到，月明风露正涓涓。"
    ]
  },
  {
    "id": "2e89e420a7255bc588244124be19ab97",
    "title": "游麻姑山二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宝髻云鬟衣彩霞，飙轮曾过蔡君家。",
      "河滨织女不停织，海上花姑长似花。",
      "几见桑田变沧海，犹将菽粟化丹砂。",
      "此身漂泊干戈际，妙指烦于痒处爬。"
    ]
  },
  {
    "id": "2e89e420a7255bc5975f5c279ef69b2e",
    "title": "中秋与诸季及德久昆仲望月同饮",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "五年客里过中秋，今夕安知无此愁。",
      "共喜银云开碧落，坐看蟾魄过西楼。",
      "清光著物殊他夜，好景于人散百忧。",
      "人月皆圆那易得，莫辞大白十分浮。"
    ]
  },
  {
    "id": "2e89e420a7255bc578758bbf9b8975f3",
    "title": "九日示诸季时会饮者八人",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海外频年怀棣萼，江南九日共茱萸。",
      "莫愁群盗惊邻壤，且作新诗慰老夫。",
      "坐上岂无吹帽客，饮中况是谪仙徒。",
      "不将酩酊酬佳节，肯信黄花解笑无。"
    ]
  },
  {
    "id": "2e89e420a7255bc583549117eccd1214",
    "title": "上元日同王丰甫叶梦授会饮",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "当年玉辇侍端门，岂意风尘四海奔。",
      "正恐溪山太寥落，也将灯火照黄昏。",
      "月华清切人千里，曲调凄凉酒一樽。",
      "多谢故人相暖热，感时抚事祗销魂。"
    ]
  },
  {
    "id": "2e89e420a7255bc564a8778c27ec2732",
    "title": "次沙阳留题寓轩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一纪重来一梦中，寓轩修竹自春风。",
      "故人散去因群盗，旧意相亲惟七峰。",
      "溪上偶存凝翠阁，圃中安往乐全翁。",
      "感时不用频惆怅，万法从来本是空。"
    ]
  },
  {
    "id": "2e89e420a7255bc5ab20e0b3595c54e5",
    "title": "过罗畴老故居有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凤去梁摧忽十年，空馀文翰世间传。",
      "池台春色仍依旧，几杖遗音犹隐然。",
      "把酒屡陪高阁醉，挥毫几和白云篇。",
      "追寻旧事如畴昔，泪湿幽花曲槛前。"
    ]
  },
  {
    "id": "2e89e420a7255bc5ab20e0b3e2d56ed8",
    "title": "过罗畴老故居有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一别那知生死分，乱离重到德公门。",
      "雷张莲社旧同约，询惠沧洲徒有言。",
      "江海凄凉人已远，园林萧瑟剑空存。",
      "我来痛恨匆匆去，宿草无因奠一樽。"
    ]
  },
  {
    "id": "2e89e420a7255bc58bd387d058bd503e",
    "title": "追次东坡和郁林王守韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "盖世文章妙语言，谁令骨相似虞翻。",
      "玉堂大手空遗迹，海岛幽栖有断垣。",
      "仙去公宁怀此土，生还我亦荷宽恩。",
      "龙虬满纸疑飞动，尚想挥毫气象轩。"
    ]
  },
  {
    "id": "2e89e420a7255bc50c765f06392bec43",
    "title": "次韵周元仲见寄二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凌云健笔有神锋，抵掌高谈久不同。",
      "江上过从犹宿昔，峤南游历遍西东。",
      "山川多助新诗里，花鸟愁添老眼中。",
      "万里归来好同隐，竹林今祗欠王戎。"
    ]
  },
  {
    "id": "2e89e420a7255bc50c765f065502e54b",
    "title": "次韵周元仲见寄二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "五年奔走敝征衣，海上相亲半是黎。",
      "望断故园无旅雁，心惊中夜听荒鸡。",
      "岂知南渡能还北，更笑东来又向西。",
      "多谢故人寻访意，千山万水不曾迷。"
    ]
  },
  {
    "id": "2e89e420a7255bc56ad40134d30558bc",
    "title": "三月二十五日邀吴民瞻郑梦锡李似之陈巽达周元仲游贤沙凤池二首贤沙",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "招提环拥碧崔嵬，携客登临始此回。",
      "寺比道林多掩抱，峰如灵隐解飞来。",
      "烟霞深处钟磬响，杉桂香中殿阁开。",
      "莫道钓鱼人已寂，至今说法尚如雷。"
    ]
  },
  {
    "id": "2e89e420a7255bc56ad401347c6bb149",
    "title": "三月二十五日邀吴民瞻郑梦锡李似之陈巽达周元仲游贤沙凤池二首贤沙",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凤去空馀旧浴池，竹梧交荫翠参差。",
      "云随屐齿生松磴，泉合琴心泻石陂。",
      "幽讨平生如此少，清闲今日许谁知。",
      "道人为筑紬书室，杖履来游更卜期。"
    ]
  },
  {
    "id": "2e89e420a7255bc5636974ed2544341a",
    "title": "次韵奉酬邓成材判官二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "漂泊兵戈到越山，不妨还整切云冠。",
      "乾坤策里空真象，龙虎炉中养旧丹。",
      "静爱白云归远岫，时邀明月下层峦。",
      "此生已作长闲计，只愿朝廷四海安。"
    ]
  },
  {
    "id": "2e89e420a7255bc5636974eded6dee0f",
    "title": "次韵奉酬邓成材判官二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "文场妙誉久推豪，筮仕犹从州县劳。",
      "野鹤未应群雁鹜，幽兰初不掩蓬蒿。",
      "千寻挺节无霜霰，万里抟风有羽毛。",
      "好去江南吐奇策，从来勋业属吾曹。"
    ]
  },
  {
    "id": "2e89e420a7255bc51c107c4af12e40e3",
    "title": "次韵陈中玉大卿二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "初官托芘记当时，晚误明恩入紫微。",
      "天邑御戎同象弭，海邦避地各缁衣。",
      "能诗解饮陶元亮，去国还家丁令威。",
      "漂泊不须伤客寓，无何为室更安归。"
    ]
  },
  {
    "id": "2e89e420a7255bc51c107c4a73894be7",
    "title": "次韵陈中玉大卿二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "叨尘黄阁值明时，推挽英髦愧力微。",
      "海上相逢颜愈渥，箧中谁谓出无衣。",
      "救焚拯溺非天数，修政攘夷赖主威。",
      "旧国故乡休怅望，中兴恢复伫旋归。"
    ]
  },
  {
    "id": "2e89e420a7255bc592fb9abfc3a319ca",
    "title": "寄吕相元直",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "许国精忠不计身，据鞭矍铄迈前闻。",
      "亲提貔虎三千士，力破豺狼十万军。",
      "江表已欣迎骑气，淮壖行庆扫妖氛。",
      "劳公力赞中兴业，衰病安然卧白云。"
    ]
  },
  {
    "id": "2e89e420a7255bc52196eddf18c91718",
    "title": "次韵刘倅寄荔支",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "色味芬芳压众包，谁将橘颂入离骚。",
      "非缘人力栽培至，自是天资品格高。",
      "璀璨万星真伟观，崩腾百马亦良劳。",
      "南来坐享吾何幸，更把苏禅与醉逃。"
    ]
  },
  {
    "id": "2e89e420a7255bc53b49108f87e40d50",
    "title": "次初访许子大龙图于东山大乘寺留饮观荔支",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "物外仙家长自春，隐沦何必为逃秦。",
      "只应榴洞赠花者，便是桃源种树人。",
      "丹荔枝头星灿烂，白云峰顶玉嶙峋。",
      "主公留客非无意，端为出山多世尘。"
    ]
  },
  {
    "id": "2e89e420a7255bc550264ee4c41ca704",
    "title": "王丰甫待制会宴湖亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "画栋翚飞瞰曲塘，主人情重启华觞。",
      "月摇波影鳞鳞碧，风入荷花苒苒香。",
      "散策幸陪终日适，开襟还喜十分凉。",
      "天涯随分同清赏，何必南园作醉乡。"
    ]
  },
  {
    "id": "2e89e420a7255bc5c7fa95e102bb9963",
    "title": "秋日奉陪王丰甫许子大康平仲游贤沙宿凤池登升山偶成二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "飞来耸翠一峰孤，凤沼幽深若画图。",
      "钓艇谢亡难复契，弹琴颖在且相娱。",
      "心闲自与亲泉石，车稳何妨载酒壶。",
      "万壑千岩争竞处，不须惆怅忆东吴。"
    ]
  },
  {
    "id": "2e89e420a7255bc5c7fa95e1db7a8e1d",
    "title": "秋日奉陪王丰甫许子大康平仲游贤沙宿凤池登升山偶成二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "追陪杖屦极幽寻，共宿精庐上翠岑。",
      "凤鸟不来空碧沼，仙人已去得黄金。",
      "月林散影琼瑶碎，烟水澄光组练深。",
      "欲把诗篇与收拾，登临谁会此时心。"
    ]
  },
  {
    "id": "2e89e420a7255bc5dfd9d3f88cf4bce3",
    "title": "奉同王丰甫韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "年来华发忽盈头，欲驾云帆访十洲。",
      "且向林泉穷胜赏，更欣樽俎接英游。",
      "江山醉眼浑如梦，风月疏帘与上钩。",
      "旧国旧都何处是，不堪回首仲宣楼。"
    ]
  },
  {
    "id": "2e89e420a7255bc5b9f415f60bf04258",
    "title": "次韵王丰甫同游西禅斗车堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "杰阁雄楼杳霭间，佳辰良夜共跻攀。",
      "斗回高柄临华栋，月涌清光出远山。",
      "急景行将悲晼晚，此身难得到宽闲。",
      "世间百虑何时了，且对金樽一解颜。"
    ]
  },
  {
    "id": "2e89e420a7255bc5408d790e827064df",
    "title": "九日诸季散处长乐外邑怅然有怀二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去岁初从海上回，重阳相与醉高台。",
      "那因寇盗迁南土，阻插茱萸共一杯。",
      "老矣但思情话切，跫然更望足音来。",
      "黄花也解知人意，故向篱边未肯开。"
    ]
  },
  {
    "id": "2e89e420a7255bc5408d790ea52fab82",
    "title": "九日诸季散处长乐外邑怅然有怀二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "终朝兀坐但焚香，身世翛然已两忘。",
      "收拾江山归古锦，招邀风月入虚堂。",
      "鹡鸰散去波翻海，鸿雁归来天雨霜。",
      "命驾莫辞佳节后，菊花开日即重阳。"
    ]
  },
  {
    "id": "2e89e420a7255bc57ddcc7f64fbf0693",
    "title": "送周元仲访亲桐庐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "西风袅袅水增波，送远其如旅况何。",
      "身寓瓯闽饶寇盗，心驰关塞阻兵戈。",
      "羡君有志寻华萼，顾我无因到浙河。",
      "若见交游问消息，为言衰病鬓丝多。"
    ]
  },
  {
    "id": "2e89e420a7255bc5953f1e866df62448",
    "title": "奉寄吕丞相元直",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "出拥雕戈入衮衣，江城重咏我公归。",
      "手扶日月还黄道，足履星辰上紫微。",
      "已集群英熙帝载，好施长策复邦畿。",
      "海滨病叟无他望，侧耳天声畅国威。"
    ]
  },
  {
    "id": "2e89e420a7255bc5953f1e869dbbd5ad",
    "title": "奉寄吕丞相元直",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "年来衰病不堪论，华发萧萧满鬓根。",
      "药杵声中销晦朔，羲书画里见天真。",
      "山僧结社成初定，野老扶筇过远村。",
      "休运定知兴复近，剩筛曲蘖入瓶盆。"
    ]
  },
  {
    "id": "2e89e420a7255bc529b64948a0df1f6b",
    "title": "以旧赐战袍等赠韩少师二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "胡骑当年犯帝阍，腐儒谬使护诸军。",
      "尚方宝剑频膺赐，御府戎衣幸见分。",
      "丈八蛇矛金缠笴，团栾兽盾绘成文。",
      "山林衰病浑无用，持赠君侯立大勋。"
    ]
  },
  {
    "id": "2e89e420a7255bc529b6494865bab375",
    "title": "以旧赐战袍等赠韩少师二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "旧钦忠勇冠三军，每一相逢更绝伦。",
      "铁马金戈睢水上，碧油红旆海山滨。",
      "气吞勍敌唐英卫，力破群凶汉禹恂。",
      "圣主中兴赖良将，好陪休运上麒麟。"
    ]
  },
  {
    "id": "2e89e420a7255bc5c79a31e8c996454c",
    "title": "奉赠宣抚孟参政二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "赤子潢池学弄兵，柄臣仗节到闽城。",
      "布宣威德雷霆奋，慰抚烝黎雨泽倾。",
      "鏖战指踪烦妙略，凯旋铙鼓震驩声。",
      "灵旗径向江湖去，早定艰难底太平。"
    ]
  },
  {
    "id": "2e89e420a7255bc5c79a31e8ee80db2d",
    "title": "奉赠宣抚孟参政二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "睢阳一别五经春，邂逅相逢瘴海滨。",
      "华发知公因国事，苍颜顾我久埃尘。",
      "绨袍念旧故人意，药裹关心多病身。",
      "入觐从容见知旧，为言只欲老垂纶。"
    ]
  },
  {
    "id": "2e89e420a7255bc51f8144346fc36273",
    "title": "题止戈堂二首奉呈安抚程待制",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "会府繁雄冠列城，恩颁符节付名卿。",
      "貔貅战罢烽烟息，豺虎销除氛祲清。",
      "齐阁已闻铃索静，提封更绝羽书惊。",
      "止戈当自瓯闽始，愿挽天河洗甲兵。"
    ]
  },
  {
    "id": "2e89e420a7255bc51f81443480251dbc",
    "title": "题止戈堂二首奉呈安抚程待制",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "武备森严燕寝东，华堂高敞靓相通。",
      "坐令戈甲韬藏地，尽在樽罍谈笑中。",
      "案上屈盘香篆袅，庭前磊砢荔支红。",
      "偃藩乐事今多有，更咏周诗祝屡丰。"
    ]
  },
  {
    "id": "2e89e420a7255bc5e7c9dafa4d28ae40",
    "title": "蒙恩除荆湖广南宣抚兼知潭州具奏辞免",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "得罪明时忽六年，生还新自海南边。",
      "分甘伏死巉岩下，岂意犹还大将权。",
      "老似廉颇徒喜饭，才非祖逖敢先鞭。",
      "一封沥血输诚恳，深冀皇慈为恻然。"
    ]
  },
  {
    "id": "2e89e420a7255bc5e7c9dafa456de8f3",
    "title": "蒙恩除荆湖广南宣抚兼知潭州具奏辞免",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年宣抚两河间，行次覃怀已召还。",
      "壮志久拚身似叶，巧言终使罪如山。",
      "士风欺蔽犹前日，君命牢辞只厚颜。",
      "回首追思七年事，孤危易感涕空潸。"
    ]
  },
  {
    "id": "2e89e420a7255bc5fd742933d49e6767",
    "title": "辞免不允蒙恩遣中使降赐趣行不获已受命二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "圣主隆恩雨露颁，特迂星使下天关。",
      "自嗟犬马虽衰疾，敢避朝廷正急难。",
      "龚遂有心安渤海，谢安无计恋东山。",
      "中原恢复吾何敢，且与君王镇百蛮。"
    ]
  },
  {
    "id": "2e89e420a7255bc5fd742933b3bc4f7e",
    "title": "辞免不允蒙恩遣中使降赐趣行不获已受命二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "频年巨盗据荆湖，自是廷臣计画迂。",
      "虎兕傥令随指扰，疮痍可使即时苏。",
      "上流自昔多雄镇，内静方能备外虞。",
      "子贱只忧还掣肘，文侯解信乐羊无。"
    ]
  },
  {
    "id": "2e89e420a7255bc508d226e220a1d5ad",
    "title": "五月六日率师离长乐乘舟如水口二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "力疾驱驰为主恩，敢辞炎暑道途勤。",
      "五更鼓角催行色，百里旌旗拂晓云。",
      "闽粤乍开新幕府，灞陵初起旧将军。",
      "江山满目难留恋，试拥雕戈静楚氛。"
    ]
  },
  {
    "id": "2e89e420a7255bc508d226e22756d9f4",
    "title": "五月六日率师离长乐乘舟如水口二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "画舸连樯泛碧波，潇湘去路饱经过。",
      "山川焕发旌旃色，将士欢娱铙鼓歌。",
      "旧学但曾闻俎豆，暮年何意总干戈。",
      "据鞍马援平生志，岂在骊驹白玉珂。"
    ]
  },
  {
    "id": "2e89e420a7255bc579562a39fd9d08db",
    "title": "次昭武省祖茔焚黄因会宗族二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "不到乡闾二十秋，幸因帝命得来游。",
      "过家上冢怀先德，酾酒挥金学故侯。",
      "季子归来饶印绶，魏舒起废拥貔貅。",
      "自嗟慷慨据鞍客，不及当年马少游。"
    ]
  },
  {
    "id": "2e89e420a7255bc579562a39bc326e76",
    "title": "次昭武省祖茔焚黄因会宗族二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "兵火烧残井邑空，溪山依旧夕阳中。",
      "故乡自昔悲游子，壮岁来归今老翁。",
      "细认里闾寻树石，怪看旌旆走儿童。",
      "王师新定回源盗，犹喜田家岁事丰。"
    ]
  },
  {
    "id": "2e89e420a7255bc5a8ea26926f4e2b45",
    "title": "道临川按阅兵将钱巽叔侍郎赋诗次其韵三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生多难岂能贤，恩许犹持阃外权。",
      "貔虎幸蒙分壮士，桑榆愧已迫衰年。",
      "枕前鼓角元戎报，帐下更筹契箭传。",
      "多少豪英志恢复，问谁先著祖生鞭。"
    ]
  },
  {
    "id": "2e89e420a7255bc5a8ea2692b65ae749",
    "title": "道临川按阅兵将钱巽叔侍郎赋诗次其韵三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "酷暑修途起戴星，恨无鹏翼激鲲溟。",
      "折冲未论攘无敌，假道何妨小勒兵。",
      "试使触铙齐作止，敢言旗帜益精明。",
      "三军酺醵皆呼舞，赖有贤侯守郡城。"
    ]
  },
  {
    "id": "2e89e420a7255bc5a8ea26922eebf574",
    "title": "道临川按阅兵将钱巽叔侍郎赋诗次其韵三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "经纶屯难正云雷，误沐恩光玷上台。",
      "报国有心同犬马，和羹无补愧盐梅。",
      "偶持汉节如荆楚，幸会群英共酒杯。",
      "更辱佳篇与褒饰，珍藏他日诧田莱。"
    ]
  },
  {
    "id": "2e89e420a7255bc5e4eb7334a7d6bc12",
    "title": "道庐陵游青原山谒保宁宗老一首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "老病维摩卧七闽，欲邀瓶锡伴闲身。",
      "愧无拂石眠云分，来作轻裘缓带人。",
      "小队入山风袅袅，飞泉出寺石磷磷。",
      "烦师更举西来意，一点阳和万物春。"
    ]
  },
  {
    "id": "2e89e420a7255bc5b82ef4cb35f1a503",
    "title": "次衡州二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "摇落霜林一半红，潇湘秋色有无中。",
      "未寻岳麓抱黄洞，先到衡阳回雁峰。",
      "茱菊有情迎九日，旌旗无力舞西风。",
      "年年佳节多行路，玉帐樽罍幸不空。"
    ]
  },
  {
    "id": "2e89e420a7255bc5b82ef4cb07e0eebb",
    "title": "次衡州二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "弄兵赤子满潢池，渤海龚生真吏师。",
      "欲使循良买牛犊，会须哀痛问疮痍。",
      "东南王气虽方振，西北流民自可悲。",
      "七万虎狼皆敛戢，庙堂还有阿谁知。"
    ]
  },
  {
    "id": "2e89e420a7255bc505e77bddddc9dffb",
    "title": "初入潭州二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "长沙自昔号繁雄，兵火连年一扫空。",
      "犹有江湖资险固，恨无方略畅威风。",
      "旁通川陜关河远，下视荆襄指掌中。",
      "圣主中兴当自此，无因借箸感尧聪。"
    ]
  },
  {
    "id": "2e89e420a7255bc505e77bdd9f94fe8f",
    "title": "初入潭州二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年假道过长沙，烟雨蒙蒙十万家。",
      "栋宇只今皆瓦砾，生灵多少委泥沙。",
      "寸心报国浑忘老，四路宣风静不哗。",
      "只愿吾皇假年月，直从襄汉定中华。"
    ]
  },
  {
    "id": "2e89e420a7255bc5ad279042db0724a2",
    "title": "到长沙月馀即上章复丐宫祠以诗陈情寄吕",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衰病投闲不记年，误恩暂到楚江边。",
      "布宣威德销群盗，循抚疲癃理废田。",
      "报国固将求尺寸，乞身又欲老林泉。",
      "归欤晚节知无悔，赖有元台为保全。"
    ]
  },
  {
    "id": "2e89e420a7255bc53b6091a3d5835958",
    "title": "余行次衡阳弹压曹成七万馀人出湖南境移师衡山降步谅二万众既入长沙次日即遣师降王进三千人于湘乡县七星寨复破王俊三千馀人于邵州其馀群盗以次讨定凡五万馀选择精锐得万二千人分隶诸将境内遂安流移归业上章复丐宫祠未报间闻有旨废宣抚司及以言者罢去有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "起废无因许退藏，报恩欲效短中长。",
      "固知吉甫无张仲，犹冀文侯知乐羊。",
      "破贼功名嗟寂寞，吞燕志气已凄凉。",
      "春鸿秋燕空来往，昭氏成亏可两忘。"
    ]
  },
  {
    "id": "2e89e420a7255bc53b6091a3023c6161",
    "title": "余行次衡阳弹压曹成七万馀人出湖南境移师衡山降步谅二万众既入长沙次日即遣师降王进三千人于湘乡县七星寨复破王俊三千馀人于邵州其馀群盗以次讨定凡五万馀选择精锐得万二千人分隶诸将境内遂安流移归业上章复丐宫祠未报间闻有旨废宣抚司及以言者罢去有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "大将呼来若小儿，片言罢去复何疑。",
      "才如颇牧犹遭谮，功似韩彭未免危。",
      "往事几番萋菲织，孤忠惟赖圣明知。",
      "归欤久得山林趣，丹荔青蕉正是时。"
    ]
  },
  {
    "id": "2e89e420a7255bc519c3ba328cecf04f",
    "title": "初去长沙有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "恭承嘉惠半年馀，千里宣风愧术疏。",
      "岂有恩威思将士，漫劳稚耋拥轮舆。",
      "鱼归江海身方适，鸟出樊笼意已舒。",
      "多谢吏民相眷恋，使君此去欲悬车。"
    ]
  },
  {
    "id": "2e89e420a7255bc5d0eb0d6d1c8d40e4",
    "title": "自长沙至醴陵田皆垦辟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "年来盗贼若冰销，襁负归民满四郊。",
      "烟雨一犁初破土，江村环堵且诛茅。",
      "疮痍不扰生新肉，燕雀无虞返旧巢。",
      "安集勤斯徒自叹，勿令虎兕更咆哮。"
    ]
  },
  {
    "id": "2e89e420a7255bc517eb268fdd33f92e",
    "title": "春暮江南道中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江上风光烂不收，一年春物又将休。",
      "鸣鸠乳燕自相得，飞絮落花如许愁。",
      "目极关河天杳杳，身归闽粤兴悠悠。",
      "往来踏遍江南土，已约幽人老一丘。"
    ]
  },
  {
    "id": "2e89e420a7255bc52904f1822e71c679",
    "title": "道武夷冲祐观壁间读翁士特郎中留题追怀感怆二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年曾谒武夷君，先遣瑶山入梦魂。",
      "旧事追寻如电激，此身来往任云奔。",
      "群峰缥缈淩空翠，一水萦纡带雨浑。",
      "愿向明时乞骸骨，诛茅深隐洞中门。"
    ]
  },
  {
    "id": "2e89e420a7255bc52904f182dc9b9962",
    "title": "道武夷冲祐观壁间读翁士特郎中留题追怀感怆二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年曾约武夷孙，仙赏心违莫共论。",
      "地下修文君已远，世间多难我犹存。",
      "题诗屋壁事如昨，洒涕烟霞声为吞。",
      "英爽故山应未泯，试凭楚些与招魂。"
    ]
  },
  {
    "id": "2e89e420a7255bc58ce4be4dadf37115",
    "title": "自水口泛舟如长乐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "行尽青山泛碧溪，湖平波稳画船移。",
      "春鸿秋燕岂人力，明月清风长我随。",
      "万事纠纷何日了，一生襟抱有谁知。",
      "落帆已到钓台侧，恰似南柯梦觉时。"
    ]
  },
  {
    "id": "2e89e420a7255bc59a4019e189b1be15",
    "title": "自天宁迁居城东报国寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "多病维摩只一床，徙居又复借僧房。",
      "荷花欲吐乍舒药，荔子未丹先有香。",
      "皓月解寻朱户入，南风偏傍北窗凉。",
      "吾年半百行休矣，万事悠悠皆可忘。"
    ]
  },
  {
    "id": "2e89e420a7255bc56fc9c5c20fbe0fe0",
    "title": "西轩小池荷花盛开与宾客酌酒其上以荷为杯引满径醉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "池上荷花一夜开，呼宾小酌共徘徊。",
      "试将曲柄黄金杓，注此虚心碧玉杯。",
      "风露暗随香气入，云山尽向坐隅来。",
      "颓然径醉君知否，不醉须为造物咍。"
    ]
  },
  {
    "id": "2e89e420a7255bc5c73ef22f4fb54e64",
    "title": "诸季招客游东山置酒赋诗以病不果往次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衰病年来百事阑，禅居环绕尽青山。",
      "登高选胜从君乐，隐几忘言输我闲。",
      "一枕清风销永日，三杯浊酒发酡颜。",
      "雀罗可设从来事，东阁常开不是悭。"
    ]
  },
  {
    "id": "2e89e420a7255bc58d57e0276943f425",
    "title": "送李似之舍人归连江旧隐二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "羡君卜筑粤江滨，去作林间适意人。",
      "环揖溪山供胜赏，剩栽桃李占芳春。",
      "养生有主身长健，与物无心道转亲。",
      "一曲鉴湖归贺老，可能分半乞比邻。"
    ]
  },
  {
    "id": "2e89e420a7255bc58d57e0271c77a2f2",
    "title": "送李似之舍人归连江旧隐二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衰病修然寂寞滨，已将小隐约幽人。",
      "眠云啸月有馀乐，问柳寻花无限春。",
      "争席樵渔真得计，会心鱼鸟自相亲。",
      "醉乡况有闲田地，应许东皋更卜邻。"
    ]
  },
  {
    "id": "2e89e420a7255bc5df69dcb30b0d30d3",
    "title": "知宗端礼太尉出示曾信斯展钵之作奉次元韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "忘情鼎食岂无因，应悟从来梦幻身。",
      "自愧毗耶多病客，阻陪蒲塞净缘人。",
      "心源莹澈了空法，舌本圆通透味尘。",
      "信厚振振流泽远，嶷然一角见天麟。"
    ]
  },
  {
    "id": "2e89e420a7255bc5fece183712cd24c1",
    "title": "题崔白画江天雪景",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "朔风飞花落暮滩，潇然幽致满江干。",
      "天边白鹭轻轻下，风里黄芦索索乾。",
      "水淡沙平鸂鶒侣，云深烟瞑鹡鸰寒。",
      "江南岁晚多风景，崔氏齐驱入笔端。"
    ]
  },
  {
    "id": "2e89e420a7255bc50adebf5e75a93db3",
    "title": "小亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "旋装新架对庭除，多谢春工与点酥。",
      "云叶扶疏成翠幄，玉花浮动满龙须。",
      "招邀蜂蝶来书幌，燕集宾朋共酒壶。",
      "荫酿欲教香入骨，醉中芳馥任歌呼。"
    ]
  },
  {
    "id": "2e89e420a7255bc57c38d95c9353e628",
    "title": "申伯见和拙句且示七言律诗两章有未肯承当制科之意次韵报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "才性如君岂易窥，断碑摸索已无遗。",
      "百家小说都成诵，一藏魔言总记持。",
      "东里多知工润色，西施虽病善颦眉。",
      "制科便与承当取，正是逢场作戏时。"
    ]
  },
  {
    "id": "2e89e420a7255bc57c38d95cfe0453cf",
    "title": "申伯见和拙句且示七言律诗两章有未肯承当制科之意次韵报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "圣朝制举萃高门，文采风流日益新。",
      "功德在民尤表表，子孙宜尔又诜诜。",
      "策名当学富彦国，避世休同梅子真。",
      "响答诗筒逼皇祖，谠言惊世更何人。"
    ]
  },
  {
    "id": "2e89e420a7255bc55ad660ca4f106065",
    "title": "许嵩老赋三友篇以遗东林圭禅师余尝次韵和之未几余被命宣抚荆广嵩老复以诗来曾未一岁间闻吴元中薨于柳嵩老东归薨于虔余方罢帅事屏居长乐圭禅师自江西见过阅箧中得嵩老二诗相与读之怆然因复追和其韵其二次群字韵长句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "转头良友死生分，独鹤如何不念群。",
      "慨想平生空洒涕，追吟佳句只看云。",
      "只鸡墓隧违徐志，群盗潢池尚楚氛。",
      "赖有幽人慰岑寂，此方教体在音闻。"
    ]
  },
  {
    "id": "2e89e420a7255bc5f44fe784e6042bd7",
    "title": "刘仲高提刑见示喜雨佳作次韵和之奉呈全真安抚资政",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "精祷龙渊默感通，寸诚端可格苍穹。",
      "驱除旱暵千峰翠，洒濯焦枯百谷丰。",
      "可喜盍亲尊酒渌，成霖未放海云红。",
      "清凉更觉山川胜，闭户空惭学寓公。"
    ]
  },
  {
    "id": "2e89e420a7255bc51be6a2998641a5c0",
    "title": "七月六日通夕大雨阖境告足丰年之庆枕上用前韵再赋两篇呈全真诸公",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绛阙清都一念通，沛然甘泽泻层穹。",
      "天心会与人心合，国事尤须岁事丰。",
      "秋水陡添江上碧，朝阳却照栋间红。",
      "精诚自可驱雷雨，安用区区致八公。"
    ]
  },
  {
    "id": "2e89e420a7255bc51be6a2995fb8ce51",
    "title": "七月六日通夕大雨阖境告足丰年之庆枕上用前韵再赋两篇呈全真诸公",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "千里沟塍派脉通，挽回乐岁赖高穹。",
      "风雷借助不劳力，粳稻有期成屡丰。",
      "枕上醉魂清梦想，枝头嘉果湿犹红。",
      "旅居又喜逢穰熟，地主端疑是郑公。"
    ]
  },
  {
    "id": "2e89e420a7255bc573154b8e62b29f2b",
    "title": "奉寄李泰发端明",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一别东吴不记年，饱经忧患各林泉。",
      "知公置酒常高会，顾我杜门惟熟眠。",
      "无分去为汤饼客，有缘来作荔枝仙。",
      "越溪闽岭无多地，步月看云只黯然。"
    ]
  },
  {
    "id": "2e89e420a7255bc50f114b886e70afc9",
    "title": "汪廷俊见示喜雨和篇次韵答之二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一气潜升处处通，诚心初不间窿穹。",
      "乍欣草木回枯槁，更喜粢盛备洁丰。",
      "宿雾游云朝尚合，断霞残照晚偏红。",
      "阳舒阴惨无遐迩，造物从来任至公。"
    ]
  },
  {
    "id": "2e89e420a7255bc50f114b88ef8e10e6",
    "title": "汪廷俊见示喜雨和篇次韵答之二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "悯旱遥将精意通，秋霖滂霈仰旻穹。",
      "山川增焕家家好，黍稷方华物物丰。",
      "得句自应髭变白，举觞何惜颊潮红。",
      "他时倘会风云便，肯倒长瓢学卫公。"
    ]
  },
  {
    "id": "2e89e420a7255bc53ec6101565e594e4",
    "title": "诸公复以喜雨诗来勉强再赋一篇见鄙意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "圣君忧国物情通，良牧精祈动上穹。",
      "塞比干戈虽未定，江南禾稼自多丰。",
      "阿香推毂惊雷远，玉女投壶笑电红。",
      "幽赞中兴万灵集，愿将人绩属群公。"
    ]
  },
  {
    "id": "2e89e420a7255bc50a2c161bf8ca8bfc",
    "title": "张甥赋碧桃次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "未许浓华独占春，故将浅碧斗清新。",
      "冰肌绰约疑姑射，玉质丰容似太真。",
      "不与天香缘底事，只应国色已无伦。",
      "殷勤池上亲培植，从此芬芳冠七闽。"
    ]
  },
  {
    "id": "2e89e420a7255bc50f2225a666f86ed6",
    "title": "小圃初成秦楚材直阁有诗因次其韵二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "僧坊暂寓白云边，古木荒溪湿暝烟。",
      "试葺池台学愚谷，不妨风物似斜川。",
      "邀宾深愧裴公野，瀹茗空怀陆子泉。",
      "尘世悠悠尽虚幻，且将身健斗尊前。"
    ]
  },
  {
    "id": "2e89e420a7255bc50f2225a6c8c9e03e",
    "title": "小圃初成秦楚材直阁有诗因次其韵二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "屏迹山林得放怀，槛花栏药手亲栽。",
      "会心鱼鸟自相近，乘兴朋游时自来。",
      "半世乾忙嗟白发，四方多难使心哀。",
      "岩隈水曲翛然处，老木轮囷愧不才。"
    ]
  },
  {
    "id": "2e89e420a7255bc573f70d9f423bb332",
    "title": "次韵李似宗见示小圃之作二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山林自与性相宜，卜筑何须物物奇。",
      "旋剪荆榛开小径，自移松菊趁佳时。",
      "云生北岭难持寄，月出东山有所思。",
      "岁晚庞翁更多病，携家真赴鹿门期。"
    ]
  },
  {
    "id": "2e89e420a7255bc573f70d9f68e18e29",
    "title": "次韵李似宗见示小圃之作二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "竹影桐阴夏日长，水花晚色净林塘。",
      "招邀风月成三友，邂逅宾朋共一觞。",
      "闲把琴书聊自乐，静看蜂蝶为谁忙。",
      "年来百念皆灰冷，愿学螺川云水乡。"
    ]
  },
  {
    "id": "2e89e420a7255bc54c4419d2c102c9cd",
    "title": "吕元直得书天台郭外治园林作退老堂求诗为赋两章",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "猎得飞熊自渭滨，钓璜赐履定前身。",
      "功高浴日千山晓，力拒回天万国春。",
      "暂辍岩廊调鼎手，来为林壑采芝人。",
      "片帆云海无多地，叹息何缘厕末宾。"
    ]
  },
  {
    "id": "2e89e420a7255bc54c4419d26635c20b",
    "title": "吕元直得书天台郭外治园林作退老堂求诗为赋两章",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "周遭叠嶂俯清流，卜筑园林事事幽。",
      "春日莺花随衮绣，秋来松菊照林丘。",
      "谢公终为苍生起，裴相聊成绿野谋。",
      "圣主思贤方仄席，未应长伴赤松游。"
    ]
  },
  {
    "id": "2e89e420a7255bc57c09e1690e35d6aa",
    "title": "送张子固大资政赴召命二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海邦临抚忽频年，恺悌宜民德化宣。",
      "久恋阙庭心自往，乍归帷幄席应前。",
      "盐梅好去陪三事，风月还须记九仙。",
      "圣主从容问幽仄，为陈衰病老林泉。"
    ]
  },
  {
    "id": "2e89e420a7255bc57c09e16983a65a0f",
    "title": "送张子固大资政赴召命二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "屏迹山林养病身，数迂旌旆访幽人。",
      "追酬雅韵篇章富，共醉芳醪意气亲。",
      "顾我老为沧海客，羡公去作紫霄宾。",
      "经纶蚤动中兴业，亦欲归居浙水滨。"
    ]
  },
  {
    "id": "2e89e420a7255bc5f771b354aa27a8d2",
    "title": "送秦楚材还永嘉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海上从容慰所思，相逢已恨十年迟。",
      "未登台省陪群彦，且向江湖把一麾。",
      "顾我留为鸥鸟伴，羡君归赴鹡鸰期。",
      "樽前听彻阳关唱，明月依然照别离。"
    ]
  },
  {
    "id": "2e89e420a7255bc550bd7b7b43e2bda6",
    "title": "赠罗伟政奉议",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "契阔逾年若泛萍，一樽还此共江城。",
      "兰舟桂楫肯相访，南浦西山无限情。",
      "顾我已甘华发老，羡君犹戏彩衣轻。",
      "秋堂夜饮他年话，莫忘棋声杂雨声。"
    ]
  },
  {
    "id": "2e89e420a7255bc568d814536b8da9c7",
    "title": "次韵李西美舍人见寄二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "虏骑长驱犯帝闉，滥陪国论敢谋身。",
      "十年不得关河信，四海犹飞战伐尘。",
      "驾驭英雄归睿主，扶持宗社赖元臣。",
      "自惭老病无长策，徒奉藩条牧细民。"
    ]
  },
  {
    "id": "2e89e420a7255bc568d81453c766a9d0",
    "title": "次韵李西美舍人见寄二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "几年离索渴微言，敢意高车过我门。",
      "暂解轩中徐孺榻，谩开坐上孔融樽。",
      "羡君感慨犹能饮，顾我衰迟已抱孙。",
      "杞梓楩楠委崖谷，上章端欲叩天阍。"
    ]
  },
  {
    "id": "2e89e420a7255bc5200c809a6ad26c27",
    "title": "次韵林茂南参谋观阅水战之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "习战楼船章水滨，机轮运转若无人。",
      "旌麾耀日惊飞鹭，金鼓翻波跃锦鳞。",
      "四坐纵观聊举白，一阳潜动欲回春。",
      "羽书正报淮淝捷，想见胪传设九宾。"
    ]
  },
  {
    "id": "2e89e420a7255bc569824b7d50fc4a9d",
    "title": "南昌楼秋望",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "兵火凋残今几秋，江山依旧绕层楼。",
      "飞云卷雨不穷态，明月清风无限愁。",
      "老子平生兴不浅，昔人何在水空流。",
      "落霞孤鹜齐飞处，望断楚天天尽头。"
    ]
  },
  {
    "id": "2e89e420a7255bc5cd1ab06a18402f07",
    "title": "冬至日雪二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "银河谁挽落层空，散作琼蕤六出同。",
      "和气已随阳气至，人心自与帝心通。",
      "鲁台不用书云物，楚俗由来验岁功。",
      "多幸丰年又相继，从今卧治听衰翁。"
    ]
  },
  {
    "id": "2e89e420a7255bc5cd1ab06a97423304",
    "title": "冬至日雪二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "端木飞花片片匀，天风不动玉成尘。",
      "葭灰有意迎新律，梅蕊多情漏早春。",
      "更觉西山饶爽气，不妨东阁会嘉宾。",
      "十年不见浑如梦，休怪儿童笑语频。"
    ]
  },
  {
    "id": "2e89e420a7255bc55f0091a6fa43d11a",
    "title": "再和赵正之都运观水战三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "戈船列阵楚江滨，世事何尝不在人。",
      "鹢首冲风开雪浪，甲光向日动金鳞。",
      "烟霄易觉壶中晚，谈笑潜回席上春。",
      "更辱佳篇与褒饰，主人深有愧西宾。"
    ]
  },
  {
    "id": "2e89e420a7255bc55f0091a64ddedb7a",
    "title": "再和赵正之都运观水战三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "使节来从河水滨，天心图旧慰斯人。",
      "肃将宸指蠲民瘼，力挽恩波活辙鳞。",
      "北伐正须猷克壮，中兴方与物为春。",
      "外台岂久留英躅，伫见观光利用宾。"
    ]
  },
  {
    "id": "2e89e420a7255bc55f0091a6a872da4d",
    "title": "再和赵正之都运观水战三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "抱病深栖云海滨，误恩起废愧陈人。",
      "飞腾固乏抟风翮，游泳长思纵壑鳞。",
      "一局销磨垂老日，三杯摇荡满怀春。",
      "何当诏许归田野，会有渔樵作上宾。"
    ]
  },
  {
    "id": "2e89e420a7255bc5fb399915f223201a",
    "title": "正之复次前韵作四篇见示是日适登城楼以望江山且阅捷报因赋六章以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "帝遣宗英使楚滨，漕台元自得诗人。",
      "从横锦绣花生舌，飞动龙蛇墨起鳞。",
      "心拱北宸恩露渥，笑回南浦渌波春。",
      "不须过作飞刍计，早晚追陪紫府宾。"
    ]
  },
  {
    "id": "2e89e420a7255bc5fb399915a288912a",
    "title": "正之复次前韵作四篇见示是日适登城楼以望江山且阅捷报因赋六章以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "黠虏狂谋犯泗滨，胁从太半是吾人。",
      "且将戈戟歼蛇豕，会把衣裳易介鳞。",
      "河洛至今思帝德，云龙行见会王春。",
      "汉官仪物都如旧，混一车书万国宾。"
    ]
  },
  {
    "id": "2e89e420a7255bc5fb399915edf20f0b",
    "title": "正之复次前韵作四篇见示是日适登城楼以望江山且阅捷报因赋六章以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "晋败苻秦淝水滨，谢公只用八千人。",
      "飞腾貔虎生修翼，屠剪鲸鲵脍硬鳞。",
      "否运既倾终反泰，寒威已振却成春。",
      "吾皇盛德超千古，接士端如见大宾。"
    ]
  },
  {
    "id": "2e89e420a7255bc5fb399915b96136f7",
    "title": "正之复次前韵作四篇见示是日适登城楼以望江山且阅捷报因赋六章以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "艅艎摇曳大江滨，龟手从来笑越人。",
      "会使风樯如阵马，何妨鹢首著龙鳞。",
      "已欣淮北兵戈捷，且醉江南曲米春。",
      "元直德翁忘尔汝，孰为东道孰为宾。"
    ]
  },
  {
    "id": "2e89e420a7255bc5fb3999150115a570",
    "title": "正之复次前韵作四篇见示是日适登城楼以望江山且阅捷报因赋六章以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "城楼缥缈俯漳滨，景物依然念昔人。",
      "云出西山天欲雪，风来南浦水生鳞。",
      "四围气象朝朝好，一点阳和处处春。",
      "日暮短篷轻桨急，双鱼应已付溪宾。"
    ]
  },
  {
    "id": "2e89e420a7255bc5fb399915101292f1",
    "title": "正之复次前韵作四篇见示是日适登城楼以望江山且阅捷报因赋六章以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "伊昔端居寂寞滨，每于骚雅爱其人。",
      "长篇剩得斓斑锦，短句兼收细碎鳞。",
      "指下粗能知越操，郢中那敢和阳春。",
      "愿藏大手无轻露，寸胆于今已自宾。"
    ]
  },
  {
    "id": "2e89e420a7255bc5215bbd3ad721a398",
    "title": "残腊雪再作二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "朔风三日散轻埃，珠蕊琼花一夜开。",
      "灏气远从云表下，清声初自竹间来。",
      "未论上瑞呈三白，且助元功泽九垓。",
      "向晚城楼聊寓目，西山千叠玉崔嵬。"
    ]
  },
  {
    "id": "2e89e420a7255bc5215bbd3a541e1a60",
    "title": "残腊雪再作二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萦回作舞下烟霄，满地光铓混凸凹。",
      "虚幌夜寒疑月彩，疏林晓粲误梅梢。",
      "远怀戴隐终须访，高拥袁门未易敲。",
      "好是碧天云散后，银蟾皎洁两相交。"
    ]
  },
  {
    "id": "2e89e420a7255bc576965da758500f92",
    "title": "再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "太清真境绝氛埃，十二瑶台面面开。",
      "战退玉龙鳞甲冷，导迎仙鹤羽仪来。",
      "祥编已庆占盈尺，和气行欣浃九垓。",
      "须信天公工幻戏，晴山依旧翠崔嵬。"
    ]
  },
  {
    "id": "2e89e420a7255bc576965da77bce5d0f",
    "title": "再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "霏霏玉屑洒层霄，皓色轻盈已覆凹。",
      "留客径须开绿蚁，探春何处认青梢。",
      "阶庭充积无庸扫，松竹攲摧尚惜敲。",
      "深愧主人修具薄，嘉宾徒使献酬交。"
    ]
  },
  {
    "id": "2e89e420a7255bc5e035e83dae52501f",
    "title": "吕元直移镇临安入觐行阙余方以衰病请闲",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "诏起三湘老猎师，和羹旧手帝深知。",
      "戎车北伐资长策，衮绣东归有去思。",
      "谩作天台休老计，正当黄阁立贤时。",
      "主人方为苍生急，愿借新堂醉一卮。"
    ]
  },
  {
    "id": "2e89e420a7255bc5ba75ae7516a7f3da",
    "title": "赵正之宠贶和篇褒与过厚适传新命念暌违之有日预深怅然辄次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "七言八法定谁师，妙处工夫只自知。",
      "南浦西山久同赏，清风明月更相思。",
      "瑰材卓荦承恩日，衰病侵寻念去时。",
      "垂老相看重言别，莫辞潋滟十分卮。"
    ]
  },
  {
    "id": "2e89e420a7255bc5157ed2d6fa8eb84f",
    "title": "次韵郑顾道侍郎用师字韵见赠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年班列会京师，邂逅相逢只旧知。",
      "一纪此身浑似梦，中原回首不堪思。",
      "乍欣旌旆来临日，共喜江山适意时。",
      "感慨不须谕旧事，且将强健对芳卮。"
    ]
  },
  {
    "id": "2e89e420a7255bc51b6e8d4b2e4db991",
    "title": "中冬教阅兵将运使徐显谟贶惠佳什降叹之馀因次其韵以答厚意且简同会诸公",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "伐鼓摐金阅五兵，霜天清晓正峥嵘。",
      "轻裘自愧叨儒帅，一令安能探旧营。",
      "猎猎旌麾摇有浪，駪駪徒御肃无声。",
      "满堂宾客皆英俊，莫怪陈蕃倒屣迎。"
    ]
  },
  {
    "id": "2e89e420a7255bc59933ea4c8f80bfcc",
    "title": "次韵折仲古安抚端明食荔子感怀书事之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "卧病闽山强自支，尝珍似与故人期。",
      "却嗟老眼伤心日，又见轻红着子时。",
      "万事从来皆默定，一樽聊复赋新诗。",
      "使君不作楞梨看，他日逢人举似为。"
    ]
  },
  {
    "id": "2e89e420a7255bc589c59cfde1a083c1",
    "title": "游山拙句奉呈圭老并简诸公",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "嘉客同游海上宫，高僧问道得从容。",
      "乍惊暑退灵源洞，最爱庭开大顶峰。",
      "杰阁初成切星斗，飞云时到绕杉松。",
      "我来未尽登临兴，更待秋高灏气浓。"
    ]
  },
  {
    "id": "2e89e420a7255bc5d9e5ad7a15195bf5",
    "title": "次韵廷俊纪药圃小集见赠之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "远邀车马出郊东，高阁登临四顾雄。",
      "雨饱共欣秧稻绿，酒酣尤爱荔枝红。",
      "漫同小隐开三径，颇效前贤时一中。",
      "坐上众贤皆降叹，满浮大白莫如公。"
    ]
  },
  {
    "id": "2e89e420a7255bc5324dfe6d3d11ff00",
    "title": "还自鼓山过鳝溪游大乘榴花洞瞻礼文殊圣像漫成三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一派寒流作小溪，松篁深处有丛祠。",
      "千年鳝骨专车在，百丈灵湫瀑布垂。",
      "粳稻丰穰欣岁乐，笳箫清咽报神私。",
      "更将小雨为滂润，正是农夫播麦时。"
    ]
  },
  {
    "id": "2e89e420a7255bc5324dfe6d386087c5",
    "title": "还自鼓山过鳝溪游大乘榴花洞瞻礼文殊圣像漫成三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "乞得明时多病身，归来林下养天真。",
      "芒鞋竹杖未全老，药灶酒壶随分春。",
      "山寺递传钟磬晚，田家收拾稻粱新。",
      "试穷溪上榴花洞，恐有桃源避世人。"
    ]
  },
  {
    "id": "2e89e420a7255bc5324dfe6d508dd249",
    "title": "还自鼓山过鳝溪游大乘榴花洞瞻礼文殊圣像漫成三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "布地金沙片片匀，深沉院宇閟祗园。",
      "清凉路半前三语，摩诘城中不二门。",
      "千种光明瞻瑞相，六根清净为还源。",
      "狻猊坐上法王子，稽首皈依众所尊。"
    ]
  },
  {
    "id": "2e89e420a7255bc59cdcdd8add7817a3",
    "title": "冬至前六日奉陪舅氏燕集于张甥东斋泰孙侍坐舅甥四世同会岂易得也舅氏以诗见贶谨次韵成两章拜呈并简季弟二甥同赋",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "舅甥高会共称觞，四世于今在一堂。",
      "眉寿康宁由德厚，庆流深远本源长。",
      "但将直道师周孔，岂有嘉猷助禹汤。",
      "提诲勤勤何以报，愿言殊祉集新阳。"
    ]
  },
  {
    "id": "2e89e420a7255bc59cdcdd8af6bf07a8",
    "title": "冬至前六日奉陪舅氏燕集于张甥东斋泰孙侍坐舅甥四世同会岂易得也舅氏以诗见贶谨次韵成两章拜呈并简季弟二甥同赋",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "人间此会信非常，和气薰然自满堂。",
      "竞酌芳樽同劝寿，正当爱日欲迎长。",
      "彩衣诵古如流水，华发衔杯若沃汤。",
      "乘马路车何以赠，渭阳元自是王阳。"
    ]
  },
  {
    "id": "2e89e420a7255bc5e70f120a44f89893",
    "title": "次李泰发韵二首送仲辅提刑弟还浙东",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "朝路纷纷厌送迎，乞归恩予绣衣荣。",
      "稍知物外烟霞好，便觉尘中富贵轻。",
      "飞舄已能同叶令，叱羊何必效初平。",
      "坐忘我欲师前躅，为过天台访赤城。"
    ]
  },
  {
    "id": "2e89e420a7255bc5e70f120ae6f17179",
    "title": "次李泰发韵二首送仲辅提刑弟还浙东",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谒告来归若骏奔，友于真可裕礽昆。",
      "共伤庭玉先埋土，怅望鸰原增断魂。",
      "白发自嗟临药灶，一瓶端欲寄空门。",
      "浙东耆旧如相问，为道衰迟愧主恩。"
    ]
  },
  {
    "id": "2e89e420a7255bc55fc211cf82e60e25",
    "title": "杨夫人挽章二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "来嫔初卜凤和鸣，谁谓今闻薤露声。",
      "妇道宜传青史笔，壸仪犹在锦官城。",
      "承家早庆芝兰秀，主馈空馀蘋藻诚。",
      "念旧二卿情意厚，可堪孤坐想平生。"
    ]
  },
  {
    "id": "2e89e420a7255bc55fc211cf7e8370cf",
    "title": "杨夫人挽章二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "悼亡何事觉神伤，端为音容不可忘。",
      "举案素闻敦节操，题桥今见共龙光。",
      "锦囊屡庆宸恩重，丹旐俄嗟蜀道长。",
      "仿佛灵游元未远，无人解致返魂香。"
    ]
  },
  {
    "id": "2e89e420a7255bc55196aa539c2f8cbd",
    "title": "致享张丈修撰墓下追惟平生不胜怆然辄成两章以叙怀感之意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋原郁郁见佳城，尚想音容涕泗横。",
      "痛惜山颓与梁坏，愧无玉润继冰清。",
      "丧贤初值龙蛇岁，忧国空馀金石诚。",
      "赖有阶庭兰玉在，芬芳端不坠家声。"
    ]
  },
  {
    "id": "2e89e420a7255bc55196aa533deb2ec4",
    "title": "致享张丈修撰墓下追惟平生不胜怆然辄成两章以叙怀感之意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "勇退风流霭士林，对扬丹扆极规箴。",
      "高名雅出汉庭右，遗爱空存南国深。",
      "身后凄凉报恩子，生前轩豁济时心。",
      "九原可作如公少，独立西风泪满襟。"
    ]
  },
  {
    "id": "2e89e420a7255bc5d3977dce077f4abc",
    "title": "哭吴丞相元中二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "妙年声誉霭文场，壮岁飞腾青琐郎。",
      "献纳承平欲尧舜，扶持危难冀宣光。",
      "贾生旷达仍伤鵩，平仲精忠亦殒荒。",
      "自古青蝇能黑白，玉华旧事已凄凉。"
    ]
  },
  {
    "id": "2e89e420a7255bc5d3977dce5b91d8a9",
    "title": "哭吴丞相元中二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宣和之季靖康初，同力同心卫帝居。",
      "扶毂共升新日月，谪官难守旧田庐。",
      "孔光温室不言树，陆贽忠州戒著书。",
      "叹息端庄士君子，岂随草木腐丘墟。"
    ]
  },
  {
    "id": "2e89e420a7255bc51ee0c7eccffecb91",
    "title": "哭许嵩老右丞二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "夫子相知一纪前，定交握手自忘年。",
      "长松老鹤骨格古，粹玉精金操守坚。",
      "出入三朝昭大节，漂流万里正华颠。",
      "皇天不整遗元老，空使苍生共黯然。"
    ]
  },
  {
    "id": "2e89e420a7255bc51ee0c7ecab4121c1",
    "title": "哭许嵩老右丞二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "多闻直谅复疏通，近世交游少似公。",
      "盖代才名同贾谊，平生述作类扬雄。",
      "笔踪高古今那有，诗调清新老更工。",
      "知识年来凋丧尽，不堪衰泪落秋风。"
    ]
  },
  {
    "id": "2e89e420a7255bc571b8f51e288e56ff",
    "title": "戏成绝句三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山色黛眉远，溪声玉佩珊。",
      "溪山怜逐客，故为结清欢。"
    ]
  },
  {
    "id": "2e89e420a7255bc571b8f51ed3cbec61",
    "title": "戏成绝句三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "粼粼溪底石，五色粲坚圆。",
      "安得女娲手，鍊之将补天。"
    ]
  },
  {
    "id": "2e89e420a7255bc571b8f51e89c5e1ed",
    "title": "戏成绝句三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小艇渡行旅，往来终日操。",
      "但令人利涉，宁复计劬劳。"
    ]
  },
  {
    "id": "2e89e420a7255bc559461324c8bd3f6f",
    "title": "墨戏六首拳蠹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "屈折金石瘦，偃蹙虬龙怒。",
      "萧然少生意，端为根中蠹。"
    ]
  },
  {
    "id": "2e89e420a7255bc559461324bb3c1446",
    "title": "墨戏六首拳蠹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岁晚风号寒，琅玕半吹折。",
      "虽残栖凤枝，终抱凌霄节。"
    ]
  },
  {
    "id": "2e89e420a7255bc559461324b8fbef73",
    "title": "墨戏六首拳蠹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "疏筠轻带粉，老叶饱经霜。",
      "试问枝头实，何年集凤凰。"
    ]
  },
  {
    "id": "2e89e420a7255bc559461324ea1ef7d0",
    "title": "墨戏六首拳蠹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "解箨能几日，成阴不待春。",
      "天然为谁笑，风露一枝新。"
    ]
  },
  {
    "id": "2e89e420a7255bc559461324336b8448",
    "title": "墨戏六首拳蠹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "土润引新萌，虬鞭独处行。",
      "此君人不厌，何惜满林生。"
    ]
  },
  {
    "id": "2e89e420a7255bc559461324767ca9bf",
    "title": "墨戏六首拳蠹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "养就箨龙儿，斓斑角未齐。",
      "斧斤休纵手，会看拂云霓。"
    ]
  },
  {
    "id": "2e89e420a7255bc50ae8be8fe14c87cf",
    "title": "次韵畴老赠丹霞三篇并寄丹霞以代简书其一送次丹霞归瑞光岩韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "太虚元湛寂，妙用起云雷。",
      "若解明如镜，何须冷似灰。"
    ]
  },
  {
    "id": "2e89e420a7255bc5f1134f0eb01de94c",
    "title": "画草虫八物蚊",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "所志惟一饱，聚声如雷车。",
      "秋来腹长饥，扑扑喙作花。"
    ]
  },
  {
    "id": "2e89e420a7255bc56777734847b73e8e",
    "title": "画草虫八物蝇",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "情态真可憎，画成因误墨。",
      "薨薨乱鸡鸣，惨惨变白黑。"
    ]
  },
  {
    "id": "2e89e420a7255bc5d264d7d1d1b966d3",
    "title": "画草虫八物蜂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "杪忽腰如壶，联绵窠若屋。",
      "毋轻怀袖间，防此虿尾毒。"
    ]
  },
  {
    "id": "2e89e420a7255bc5d9bd9d55b386b6cb",
    "title": "画草虫八物蝶",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "粉翅摇春晖，翩翾自来往。",
      "勿贪花草香，触此饥蛛网。"
    ]
  },
  {
    "id": "2e89e420a7255bc59517dc37ec049afb",
    "title": "画草虫八物螳螂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "飘飘绿衣郎，怒臂欲当辙。",
      "君王求勇士，嘉尔能仗节。"
    ]
  },
  {
    "id": "2e89e420a7255bc565c1372f825d5677",
    "title": "画草虫八物蜻蜓",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "双睛碧珠莹，四翅青罗薄。",
      "但知逐飞蚊，不复顾黄雀。"
    ]
  },
  {
    "id": "2e89e420a7255bc5acfe4954ac370760",
    "title": "画草虫八物蟪蛅",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "戚戚鸣岁暮，不知有春秋。",
      "肯信鲲与鹏，同作逍遥游。"
    ]
  },
  {
    "id": "2e89e420a7255bc5d73239af844520ec",
    "title": "画草虫八物络纬",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "露下草根冷，戛然长悲鸣。",
      "谁知两股间，能作无穷声。"
    ]
  },
  {
    "id": "2e89e420a7255bc56c21ae902c8848b5",
    "title": "归次海康登平仙亭次莱公韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "碧海瞰危亭，波光混大清。",
      "旷怀知乐此，夷险本来平。"
    ]
  },
  {
    "id": "2e89e420a7255bc57490d556743dfc53",
    "title": "宿道傍僧舍次蒋颖叔壁间韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "竟日碧山中，清宵憩宝宫。",
      "客愁无那处，一叶已秋风。"
    ]
  },
  {
    "id": "2e89e420a7255bc5733abd673a44da81",
    "title": "子房",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "汉楚存亡谈笑中，子房初不有其功。",
      "闭门辟谷思轻举，肯叹淮阴犬与弓。"
    ]
  },
  {
    "id": "2e89e420a7255bc5aa1ee0ae0d471264",
    "title": "读楚元王传",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "设醴当年为穆生，偶忘微礼便辞荣。",
      "固知申白无先见，衣赭髡钳始自惊。"
    ]
  },
  {
    "id": "2e89e420a7255bc5ca881ae8aa45fe06",
    "title": "严陵滩下作二首其二",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "帝座高悬汉客星，樵渔今亦想英声。",
      "钓台直下三千尺，谁谓先生只钓名。"
    ]
  },
  {
    "id": "2e89e420a7255bc51376e58628501a53",
    "title": "绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "殷侯左降惟书字，陆相南迁不著书。",
      "今我新诗三百首，坐令二子觉区区。"
    ]
  },
  {
    "id": "2e89e420a7255bc5be72b15998269bb2",
    "title": "偶题",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "日照溪光碧起鳞，溪头雁鹜自成群。",
      "可怜独鹤归何处，万里相随一片云。"
    ]
  },
  {
    "id": "2e89e420a7255bc52638b8c899dfeef7",
    "title": "趋真亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "烟霞深处一亭闲，石磴萦纡紫翠间。",
      "但觉峰峦劳顾揖，不知身到武夷山。"
    ]
  },
  {
    "id": "2e89e420a7255bc561a0c369dacafbb7",
    "title": "游仙溪",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一溪九曲贯群峰，演漾轻舠浅碧中。",
      "杳如误入武陵去，落花流水山重重。"
    ]
  },
  {
    "id": "2e89e420a7255bc531917fbddecb2df8",
    "title": "仙机岩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "云去仙机杼轴空，报章何日已成功。",
      "天孙织就烟霞锦，吹落溪山夕照中。"
    ]
  },
  {
    "id": "2e89e420a7255bc53346241fd74a62bc",
    "title": "魏王",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "危峰孤峭与天通，犹有当时羽化踪。",
      "仙驭自随鸾鹤远，玉楼金锁白云封。"
    ]
  },
  {
    "id": "2e89e420a7255bc504aae5e87f267704",
    "title": "虎啸岩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年雕虎啸幽岩，千里清风皱碧潭。",
      "虎去岩空风自远，一林花雨落毵毵。"
    ]
  },
  {
    "id": "2e89e420a7255bc5264647554b5c53f3",
    "title": "钓台石",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "钓石峨峨枕碧溪，仙人于此亦垂丝。",
      "想当月白风清夜，正是寒鱼食饵时。"
    ]
  },
  {
    "id": "2e89e420a7255bc50e8222be6a260850",
    "title": "试剑石",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鍊气为金铸剑成，且将顽石试青萍。",
      "光铓郁郁冲牛斗，斩尽妖魔若发铏。"
    ]
  },
  {
    "id": "2e89e420a7255bc524a18013b0b821b0",
    "title": "折笋岩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉府锵锵玉笋林，谁将移种翠岩阴。",
      "斓斑犹带当时箨，照水笼烟几百寻。"
    ]
  },
  {
    "id": "2e89e420a7255bc5c1a2a88fe530deb5",
    "title": "仙接石",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天风吹折碧琅玕，神化茫茫接岂难。",
      "凤髓鸾胶天上有，世人休作等闲看。"
    ]
  },
  {
    "id": "2e89e420a7255bc54d49de6a4218c8be",
    "title": "柴岭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "林花不逐岁寒凋，半岭烟光媚远霄。",
      "须信仙家风景好，四时峰岫紫岧峣。"
    ]
  },
  {
    "id": "2e89e420a7255bc505f8ec81a128fae9",
    "title": "车钱峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "尘缘洗尽便神仙，泉石幽奇即洞天。",
      "我欲云崖结茅屋，侍从天姥借车钱。"
    ]
  },
  {
    "id": "2e89e420a7255bc5232a4ef484d971c6",
    "title": "毛竹洞",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "洞生毛竹绿猗猗，枝干扶疏满洞垂。",
      "传是群仙游息地，蔽藏不许世人知。"
    ]
  },
  {
    "id": "2e89e420a7255bc5ee67c85a1ed9ac4e",
    "title": "睎真馆",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小溪诘屈巧萦回，行到睎真景更奇。",
      "路转山回疑不见，此中凝望却参差。"
    ]
  },
  {
    "id": "2e89e420a7255bc5d07b09101792c26b",
    "title": "仙橘",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岩畔阴森橘树垂，青青亦有岁寒姿。",
      "我来恨在秋风后，不见霜包结实时。"
    ]
  },
  {
    "id": "2e89e420a7255bc5361750fb7d81cb1d",
    "title": "仙竹",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "阴崖翠竹自檀栾，瘦节疏枝特地寒。",
      "虽未化龙归洞府，正宜和月扫天坛。"
    ]
  },
  {
    "id": "2e89e420a7255bc50c0a75179070b6b8",
    "title": "访李道士",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "青山中有一道士，独卧烟霞昼掩扉。",
      "踏雪叩关知意重，拥炉相与话真机。"
    ]
  },
  {
    "id": "2e89e420a7255bc50c0a751768625d55",
    "title": "访李道士",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "诛茅独占溪一曲，时有白云来伴宿。",
      "自言身在此山中，暮暮朝朝看不足。"
    ]
  },
  {
    "id": "2e89e420a7255bc553f77913adf38f62",
    "title": "纪旧梦",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "清梦先曾到武夷，玉峰积雪倍幽奇。",
      "小舟游罢寻归路，恰似翛然梦觉时。"
    ]
  },
  {
    "id": "2e89e420a7255bc5e6ff64f2b5c7b0df",
    "title": "天宁老齐珏录庆馀师开堂疏见示",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一别闽山三十年，重来相见两依然。",
      "烦师录示当时语，犹喜曹溪一派传。"
    ]
  },
  {
    "id": "2e89e420a7255bc5008848bc4ef5195d",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一树梨花傍小轩，结根幽寂更芳妍。",
      "东君有意怜流落，故遣瑶姿堕目前。"
    ]
  },
  {
    "id": "2e89e420a7255bc5008848bc3d58bc72",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "晚来急雨作轻寒，只恐梨花落点残。",
      "唤起小童窗外看，玉妃何事泪栏干。"
    ]
  },
  {
    "id": "2e89e420a7255bc5008848bcf47c5a5b",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "花开好鸟晓关关，惊觉幽窗小梦残。",
      "宿酒未醒慵起早，透帘红日上三竿。"
    ]
  },
  {
    "id": "2e89e420a7255bc5008848bce28ebbc0",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萧萧槛外翠琅玕，瘦节疏枝特地寒。",
      "谁谓幽居太寥闲，此君长此结清欢。"
    ]
  },
  {
    "id": "2e89e420a7255bc5008848bcd2e5cea7",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春光淡荡一番新，花气氛氲恼杀人。",
      "只恐花飞春又老，须将酩酊对芳辰。"
    ]
  },
  {
    "id": "2e89e420a7255bc5008848bc0b81c512",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "清晨开卷坐幽窗，深注炉烟一缕香。",
      "汲水养花颜色好，向人端似炫新妆。"
    ]
  },
  {
    "id": "2e89e420a7255bc5008848bc4faaf359",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春日迟迟午睡浓，梦魂飞过浙江东。",
      "无端花底间关舌，唤起搔头两鬓蓬。"
    ]
  },
  {
    "id": "2e89e420a7255bc5008848bcf7c77e20",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "寂寂春林杜宇啼，劝人只道不如归。",
      "我今归思何须劝，借尔翩翻两翅飞。"
    ]
  },
  {
    "id": "2e89e420a7255bc5008848bc6e2b5684",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春色困人浑似酒，花枝照眼恰如人。",
      "东君若解怜愁客，莫使花飞减却春。"
    ]
  },
  {
    "id": "2e89e420a7255bc5008848bce9e120ed",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "漠漠轻烟度短墙，春寒料峭怯罗裳。",
      "惜春只怕多风雨，云影披离漏日光。"
    ]
  },
  {
    "id": "2e89e420a7255bc5008848bc2c30062d",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "幽禽百啭舌如簧，院宇深深花木香。",
      "飘泊伤春惟泥酒，不知林外已斜阳。"
    ]
  },
  {
    "id": "2e89e420a7255bc5008848bc3f32491e",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁使鸣禽自在啼，感春端似惜芳时。",
      "一枝暂寄休饶舌，静处须防挟弹儿。"
    ]
  },
  {
    "id": "2e89e420a7255bc5008848bc48fa6e97",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春来南国蔼韶光，百卉嫣然竞早芳。",
      "语燕啼莺将婉娈，游蜂舞蝶已颠狂。"
    ]
  },
  {
    "id": "2e89e420a7255bc5008848bcefe0be44",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "青鸟飞来动槛花，翠衿绀趾哢交加。",
      "向人自解传消息，疑是来从阿母家。"
    ]
  },
  {
    "id": "2e89e420a7255bc5008848bc826b5552",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "微月笼云黯淡明，忽闻索索雨来声。",
      "可怜窗外梨花老，一夜飘残雪片轻。"
    ]
  },
  {
    "id": "2e89e420a7255bc5008848bc3d144a42",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "聒聒鸣鸠唤雨来，萧萧寒响滴空阶。",
      "不知逐客伤春恨，多少残英点翠苔。"
    ]
  },
  {
    "id": "2e89e420a7255bc5008848bc7727fc6b",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "飘风骤雨饷时间，堕蕊飞花满地殷。",
      "自是群芳将结实，非关风雨故摧残。"
    ]
  },
  {
    "id": "2e89e420a7255bc5008848bcc4864984",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桃花零落逐风飞，地上红多枝上稀。",
      "春色陡然归艳杏，梢头还欲炫芳菲。"
    ]
  },
  {
    "id": "2e89e420a7255bc5008848bc032392f1",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南方春早花亦早，烂熳开尽枝头红。",
      "记得上林当此际，游人殊未探芳丛。"
    ]
  },
  {
    "id": "2e89e420a7255bc5008848bc3251bdc3",
    "title": "春词二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一年春事遽如许，千里旅愁何似生。",
      "浊酒饮馀惟五合，残书读尽忽三更。"
    ]
  },
  {
    "id": "2e89e420a7255bc5bda7d3c04c8fab07",
    "title": "邓纯彦家兰盛开见借一本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁道幽兰是国香，山林僻处更芬芳。",
      "从今借得佳人佩，伴我春堂昼梦长。"
    ]
  },
  {
    "id": "2e89e420a7255bc5bda7d3c0c1a95504",
    "title": "邓纯彦家兰盛开见借一本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "特地闻时却不香，暗中芬馥度微芳。",
      "寂然鼻观圆通处，深院无人春昼长。"
    ]
  },
  {
    "id": "2e89e420a7255bc5bda7d3c0055242ba",
    "title": "邓纯彦家兰盛开见借一本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "喷了清香开了花，却归盆槛付公家。",
      "来春花发香尤好，预借幽根茁露芽。"
    ]
  },
  {
    "id": "2e89e420a7255bc5bda7d3c0b7a2d260",
    "title": "邓纯彦家兰盛开见借一本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "纤纤碧叶浅黄花，暗淡香飘物外家。",
      "培壅莫教摧露下，春风岁岁长灵芽。"
    ]
  },
  {
    "id": "2e89e420a7255bc589f2ed77992e7da1",
    "title": "上元日二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去年玉辇侍端门，灯满鳌山讶晓暾。",
      "寂寞沙阳山水里，也将膏火照黄昏。"
    ]
  },
  {
    "id": "2e89e420a7255bc589f2ed778900c2f4",
    "title": "上元日二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "应为飘零有故侯，竞将灯火簇溪楼。",
      "田夫野妇盈衢巷，怪我还能与共游。"
    ]
  },
  {
    "id": "2e89e420a7255bc51154a3e315b9b355",
    "title": "六竹外尚有偃风顶雨二本留故家志宏欲之而未得戏作绝句附卷末庶几异日悉归志宏也",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "六样根茎妙入神，两枝风雨更清新。",
      "此君族类须收拾，莫使飘零叹失身。"
    ]
  },
  {
    "id": "2e89e420a7255bc5b432baee9766832e",
    "title": "惜花",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "瓶水养花花已老，零落春风寒不扫。",
      "从教几案积残红，尚有馀香慰衰槁。"
    ]
  },
  {
    "id": "2e89e420a7255bc5b2a05021a3db084c",
    "title": "食笋蕨",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "太官饱食厌膻腥，却喜沙阳有竹萌。",
      "山蕨迩来尤脆美，一杯聊试煮坡羹。"
    ]
  },
  {
    "id": "2e89e420a7255bc5261ef9056530cf26",
    "title": "学草书",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生行事见真书，草圣空惭点画疏。",
      "今日试临寒食帖，却疑羲献不难如。"
    ]
  },
  {
    "id": "2e89e420a7255bc58f7934397a7485b7",
    "title": "溪涨",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "中宵骤雨驾惊雷，逗晓盘涡毂浪来。",
      "端恐溪神似河伯，望洋向若始知咍。"
    ]
  },
  {
    "id": "2e89e420a7255bc58f793439edb45cf6",
    "title": "溪涨",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "雨过浑流涨晓溪，茫茫烟水拍春堤。",
      "凄凉柱史凭虚阁，犹忆都城水自西。"
    ]
  },
  {
    "id": "2e89e420a7255bc55b1be131b1df4b5c",
    "title": "夜坐三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春夜沈沈气倍清，残编读彻忽三更。",
      "金釭挑尽空搔首，又听檐间雨滴声。"
    ]
  },
  {
    "id": "2e89e420a7255bc55b1be131e05f1660",
    "title": "夜坐三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生最喜夜看书，人静心闲乐有馀。",
      "识尽古人兴废事，何如一枕梦华胥。"
    ]
  },
  {
    "id": "2e89e420a7255bc55b1be131518e4ffa",
    "title": "夜坐三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "中宵风雨透窗纱，独坐无聊却念家。",
      "三月浙江无信息，寒灯何事结成花。"
    ]
  },
  {
    "id": "2e89e420a7255bc51fcba7062ff8eb46",
    "title": "次韵罗丈留宝峰长老之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "至行孤高金不坚，犀颅鹤骨自巉然。",
      "宝峰即是如如体，何用归休更觅禅。"
    ]
  },
  {
    "id": "2e89e420a7255bc5db4fb99334b292f2",
    "title": "移花",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "幽人怜我葺幽轩，为植名花满槛前。",
      "须信人穷天未厌，炎晖变作养花天。"
    ]
  },
  {
    "id": "2e89e420a7255bc5a429af42483d69f2",
    "title": "夜坐观书",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "铜漏丁丁杂雨声，夜凉兀坐已三更。",
      "十年奔走成何事，依旧韦编对短檠。"
    ]
  },
  {
    "id": "2e89e420a7255bc51c2107fcea10b707",
    "title": "足成梦中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "本来佛法无多子，正觉菩提弹指超。",
      "谁信曹溪一滴水，流归法海作全潮。"
    ]
  },
  {
    "id": "2e89e420a7255bc5afdb4af2bfed81e3",
    "title": "偶题二首其二",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "退之呵佛乃知佛，王莽崇儒岂信儒。",
      "救弊自须烦诋毁，即真安用假诗书。"
    ]
  },
  {
    "id": "2e89e420a7255bc51376e58694d34ee1",
    "title": "绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "断云飞雨过溪来，檐溜萧萧泻暮阶。",
      "一饷清凉驱热恼，可怜襟抱向谁开。"
    ]
  },
  {
    "id": "2e89e420a7255bc5c6375f7318bd7499",
    "title": "夜坐闻笛",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "栉栉银云点太清，一天风露月华明。",
      "数声何处吹横笛，引起离家去国情。"
    ]
  },
  {
    "id": "2e89e420a7255bc5a7e8040caa63383b",
    "title": "七峰诗序朝阳峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "先得朝阳一段红，何年鸣凤集梧桐。",
      "归舟行到湾环处，知是沙溪第一峰。"
    ]
  },
  {
    "id": "2e89e420a7255bc5a5f48c5871a1fbc6",
    "title": "七峰诗序碧云峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "落日衔山隐半轮，桑榆残照起游氛。",
      "佳人怅望何时见，万里平凝合碧云。"
    ]
  },
  {
    "id": "2e89e420a7255bc5d54481970db1328e",
    "title": "七峰诗序妙高峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "叠嶪层峦枕碧流，七峰此地最奇幽。",
      "登临若会妙高意，便识德云真比丘。"
    ]
  },
  {
    "id": "2e89e420a7255bc51dd7b2597c36ed99",
    "title": "七峰诗序真隐峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "杳霭青松映白云，地灵境寂好栖神。",
      "结庐占尽溪山景，安得超然真隐人。"
    ]
  },
  {
    "id": "2e89e420a7255bc5bbd12b7a6461bd00",
    "title": "七峰诗序桂华峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桂华岁岁吐秋风，香满溪城十里中。",
      "怪底士夫多折得，移根初自广寒宫。"
    ]
  },
  {
    "id": "2e89e420a7255bc57a589705d2e9cb8a",
    "title": "七峰诗序凝翠东峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "两峰凝翠对飞檐，缺处青岑出远尖。",
      "暮雨朝云时点缀，何须画栋与珠帘。"
    ]
  },
  {
    "id": "2e89e420a7255bc50a3415e3fb5849bf",
    "title": "七峰诗序凝翠西峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "翠峰高阁两相宜，独倚阑干注目时。",
      "休问江山非故国，且将爽气慰梁溪。"
    ]
  },
  {
    "id": "2e89e420a7255bc58951dd8e4c0c4db1",
    "title": "七峰诗序太史溪",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平溪渌静见游鱼，十里无声若画图。",
      "但道曾经太史爱，不须污染目为愚。"
    ]
  },
  {
    "id": "2e89e420a7255bc5adc89a9b9c81774f",
    "title": "畴老见示荔枝绝句次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "炎月南闽丹荔子，绛绡微皱裹明珠。",
      "金盘数颗已堪赏，何况莆阳十万株。"
    ]
  },
  {
    "id": "2e89e420a7255bc58fb48622d5821c6e",
    "title": "尝新橄榄二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岂无崖蜜十分甜，竞爱清严解变甘。",
      "堪笑区区弃捐者，半途回味始知惭。"
    ]
  },
  {
    "id": "2e89e420a7255bc58fb4862279d41875",
    "title": "尝新橄榄二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "蠲疴毒药宁便舌，逆耳忠言却利行。",
      "世上但能珍橄榄，那知言药更甘清。"
    ]
  },
  {
    "id": "2e89e420a7255bc54f4480ce0a9d5131",
    "title": "白鹭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白鹭孤飞映碧峰，皎如片雪落轻风。",
      "徊翔意态虽容与，心在清波寸鬣中。"
    ]
  },
  {
    "id": "2e89e420a7255bc5d8418f588dd5f8fb",
    "title": "次韵丹霞录示罗畴老唱和诗四首其二和太华庵闻牡丹芍药花香",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "嘉卉多生佛氏宫，一经鼻观便圆通。",
      "妙香来处非和合，岂在根尘吸染中。"
    ]
  },
  {
    "id": "2e89e420a7255bc5d8418f5859aa442a",
    "title": "次韵丹霞录示罗畴老唱和诗四首其二和太华庵闻牡丹芍药花香",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鳞鬣从容戏碧漪，拈槌击拂更无疑。",
      "闻经听法都休说，自是鱼中有导师。"
    ]
  },
  {
    "id": "2e89e420a7255bc5d8418f58d9375492",
    "title": "次韵丹霞录示罗畴老唱和诗四首其二和太华庵闻牡丹芍药花香",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一缕铜炉沉水烟，庵中晏坐孰为禅。",
      "灵山法会何曾散，莲社高风尚宛然。"
    ]
  },
  {
    "id": "2e89e420a7255bc501a53a914723a606",
    "title": "罗畴老录示和丹霞绝句五首次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "丹霞只在笑谈中，明月清风万里同。",
      "欲识德云真面目，却须行到妙高峰。"
    ]
  },
  {
    "id": "2e89e420a7255bc501a53a91b9b62611",
    "title": "罗畴老录示和丹霞绝句五首次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "非佛非心须在我，即心即佛亦从渠。",
      "本来心佛都无有，幻化聊将示四衢。"
    ]
  },
  {
    "id": "2e89e420a7255bc501a53a91895b242b",
    "title": "罗畴老录示和丹霞绝句五首次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "扬眉下喝亦皆空，此性初无瞽与聋。",
      "若信见闻非耳目，瞽聋却解振宗风。"
    ]
  },
  {
    "id": "2e89e420a7255bc501a53a91cf8aa112",
    "title": "罗畴老录示和丹霞绝句五首次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "晃耀灵光真有体，从横妙用本无踪。",
      "须弥芥子非虚语，事理从来本自融。"
    ]
  },
  {
    "id": "2e89e420a7255bc501a53a9193f0eedd",
    "title": "罗畴老录示和丹霞绝句五首次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "片云出岫当何在，独鹤摩空自识回。",
      "若会去来无二相，丹霞应肯下岩来。"
    ]
  },
  {
    "id": "2e89e420a7255bc57e4ebbd7b45f2cd6",
    "title": "次韵种果绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "分枝擢干倏花开，长养初从寸许栽。",
      "欲识菩提能结果，灵根端自个中来。"
    ]
  },
  {
    "id": "2e89e420a7255bc5484a110d9bb99488",
    "title": "七夕其一",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "银河清浅界烟霄，欲渡何须乌鹊桥。",
      "今我去家千里远，却怜牛女会今宵。"
    ]
  },
  {
    "id": "2e89e420a7255bc52f8182a38a2a6364",
    "title": "读韩偓诗并记有感其二",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "词臣谪去堕天南，诗墨从来榜寺檐。",
      "好事不须收拾去，世间遗集有香奁。"
    ]
  },
  {
    "id": "2e89e420a7255bc5efb279361d850c37",
    "title": "四花四首芙蓉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "浥露披风浩莫收，嫣然秀色照清秋。",
      "佳人日暮来何处，翠袖红妆相对愁。"
    ]
  },
  {
    "id": "2e89e420a7255bc5efb2793634d6e940",
    "title": "四花四首芙蓉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "叶卷须虬朵朵圆，化工如解刻雕然。",
      "金灯玉柱归天上，何事生来小槛前。"
    ]
  },
  {
    "id": "2e89e420a7255bc5efb27936a43b3897",
    "title": "四花四首芙蓉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "但见风来摇翠尾，那知露下濯红英。",
      "色空须信元同体，谁把丹青与染成。"
    ]
  },
  {
    "id": "2e89e420a7255bc5efb279361e793125",
    "title": "四花四首芙蓉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "花蕊成冠巧学鸡，刻雕谁谓染胭脂。",
      "晓来得雨犹鲜好，却似昂然欲斗时。"
    ]
  },
  {
    "id": "2e89e420a7255bc5847f7dab2a9d72bf",
    "title": "四皓",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "皓发庞眉四老翁，商山采尽紫芝丛。",
      "安刘毕竟成何事，空堕留侯巧计中。"
    ]
  },
  {
    "id": "2e89e420a7255bc560f08bd3a8dc0597",
    "title": "高祖",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "落魄刘郎仗众谋，无心将将却成优。",
      "谁言大度能容物，旧怨还封羹颉侯。"
    ]
  },
  {
    "id": "2e89e420a7255bc563b03294d7b2bf83",
    "title": "得家信报淮南飞蝗渡江入浙岁事殊可忧感而赋诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闻说飞蝗起自淮，势如风雨渡江来。",
      "我家岁事何须虑，只恐人言不是灾。"
    ]
  },
  {
    "id": "2e89e420a7255bc517e4135bbad39cc4",
    "title": "读刘向传",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昼观书传夜观星，感愤陈辞出至诚。",
      "梓柱指明王氏切，优柔不断岂能行。"
    ]
  },
  {
    "id": "2e89e420a7255bc57ed378a1e590370e",
    "title": "凝翠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白蘋红蓼满汀洲，淅淅西风古渡头。",
      "寒日无情又西下，清溪不语水东流。"
    ]
  },
  {
    "id": "2e89e420a7255bc57ed378a1dc9152b7",
    "title": "凝翠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桂香泛泛满秋风，十里沙溪一望中。",
      "景物随时慰牢落，羁臣那解感飘蓬。"
    ]
  },
  {
    "id": "2e89e420a7255bc57ed378a15e8204e5",
    "title": "凝翠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "日轮隐隐落西山，尚有残阳木杪间。",
      "暮暮朝朝成底事，可怜飞鸟自知还。"
    ]
  },
  {
    "id": "2e89e420a7255bc57ed378a1f97c3b55",
    "title": "凝翠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "林中轻素起寒烟，两两飞鸥傍钓船。",
      "心在江湖归未得，晚来幽独更悽然。"
    ]
  },
  {
    "id": "2e89e420a7255bc57ed378a1b7091539",
    "title": "凝翠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白云点破乱山青，影落寒溪晚更明。",
      "谁谓天涯无雁到，雍雍初听两三声。"
    ]
  },
  {
    "id": "2e89e420a7255bc5831729b8e02dd9be",
    "title": "秋意二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萧萧南浦白云秋，枫叶芦花相对愁。",
      "何必更穷千里目，乱山凝碧满溪楼。"
    ]
  },
  {
    "id": "2e89e420a7255bc5831729b8ffad23de",
    "title": "秋意二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "清霜夜落梧楸树，脱叶惊风陨如雨。",
      "一番扫尽一番新，策杖闲将黄叶数。"
    ]
  },
  {
    "id": "2e89e420a7255bc5d49faa9d8ef021a7",
    "title": "黄道夫约游南山无名庵谒包法师",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "碧山盘屈白云凝，竹径通幽水石清。",
      "门对演仙千古在，道人何事学无名。"
    ]
  },
  {
    "id": "2e89e420a7255bc519523c095ad971d1",
    "title": "长滩驿次韵陆惇礼留题二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "文彩飘飖青琐郎，朝班同望赭袍光。",
      "岭云深处观题句，使我幡然念帝乡。"
    ]
  },
  {
    "id": "2e89e420a7255bc519523c096776b358",
    "title": "长滩驿次韵陆惇礼留题二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "当年狂直叩龙墀，谪堕闽山省旧非。",
      "须信宽恩若天地，才周岁律已容归。"
    ]
  },
  {
    "id": "2e89e420a7255bc57ca8d7169294ad29",
    "title": "题黄亭驿",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "云山一带碧崔嵬，迎我南迁又北回。",
      "岁籥才周两经历，此行端为武夷来。"
    ]
  },
  {
    "id": "2e89e420a7255bc5ecd841500e44f574",
    "title": "崇安令朱邈公达",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秀气蜿蜒作武夷，岩峦窈窕白云飞。",
      "再游未尽平生兴，六幅生绡画得归。"
    ]
  },
  {
    "id": "2e89e420a7255bc5cd26bbea2aef80c7",
    "title": "铅山约高无咎同游石井",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岩洞嵌空凿翠崖，一泓云液贮琼瑰。",
      "幽人须信耽泉石，茗饮相招特特来。"
    ]
  },
  {
    "id": "2e89e420a7255bc51f70762327b2ffb1",
    "title": "吴园",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "当时亲迎到吴园，屈指重来十七年。",
      "身世恍然如一梦，从今归去老林泉。"
    ]
  },
  {
    "id": "2e89e420a7255bc586c687a73089c4dd",
    "title": "鸣山驿次韵蔡君谟续梦作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一梦神游紫府天，觉来身寄驿亭眠。",
      "何须怅望吹箫女，独跨青鸾入翠烟。"
    ]
  },
  {
    "id": "2e89e420a7255bc55b42392bf8ad1989",
    "title": "童子驿见梅花",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天滑云腴凝不流，岁寒迂骑过南洲。",
      "黄昏孤馆沉吟处，赖有江梅慰客愁。"
    ]
  },
  {
    "id": "2e89e420a7255bc55b42392bb9332c46",
    "title": "童子驿见梅花",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南为客见江梅，似为行人特特开。",
      "数点枝头凝玉雪，隔窗和月送香来。"
    ]
  },
  {
    "id": "2e89e420a7255bc5a79a981e8b231a27",
    "title": "偶题其二",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "水落潮乾人取途，西风索索响黄芦。",
      "沙头惊起数行雁，恰似旧藏芦雁图。"
    ]
  },
  {
    "id": "2e89e420a7255bc52a9b23f78f880e56",
    "title": "题护法寺瑛老默堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "维摩丈室何年设，满目江山自风月。",
      "道中试露默中机，千偈澜翻本无说。"
    ]
  },
  {
    "id": "2e89e420a7255bc5af3d7817e6c6f2d5",
    "title": "次韵和瑛老颂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "默堂前对五松山，敌面机锋一瞬间。",
      "禅客相逢休拟议，草鞋价直欲谁还。"
    ]
  },
  {
    "id": "2e89e420a7255bc5658d64b6e8ff0630",
    "title": "春睡",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "半生游宦鬓毛霜，依旧图书对晓窗。",
      "卯酒一杯春日暖，卧听鸣橹下清江。"
    ]
  },
  {
    "id": "2e89e420a7255bc5658d64b61d93ad9f",
    "title": "春睡",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "居士终朝只念归，日行百里尚嫌迟。",
      "小窗春梦分明到，叹息啼乌唤觉时。"
    ]
  },
  {
    "id": "2e89e420a7255bc5dd628e8fe2953bbc",
    "title": "夜坐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春夜沈沈灯影明，卷书兀坐忽三更。",
      "不知船外风多少，但听满江波浪声。"
    ]
  },
  {
    "id": "2e89e420a7255bc5dd628e8f58e6aa21",
    "title": "夜坐",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "波涛漠漠雨纷纷，夜泊江南烟水村。",
      "慨念平生都不寝，可怜心事向谁论。"
    ]
  },
  {
    "id": "2e89e420a7255bc570f25a2db8f847a3",
    "title": "至芜湖闻贼陷钱塘复为官军所得有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "督府繁华一扫空，须知狂寇计非庸。",
      "庙堂若为苍生计，早筑高坛拜卧龙。"
    ]
  },
  {
    "id": "2e89e420a7255bc570f25a2dde6aff89",
    "title": "至芜湖闻贼陷钱塘复为官军所得有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "巨盗乘虚起浙东，猖狂如在笑谈中。",
      "钱塘犹喜官军复，破贼须从此立功。"
    ]
  },
  {
    "id": "2e89e420a7255bc526220b2c03b02797",
    "title": "自芜湖江行至采石",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "万顷春江彻底清，天风不动镜泓澄。",
      "画船安稳摇空翠，疑在琉璃地上行。"
    ]
  },
  {
    "id": "2e89e420a7255bc526220b2cfc90b36b",
    "title": "自芜湖江行至采石",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江水春来绿似蓝，临流高石翠巉岩。",
      "波恬舟稳已堪喜，况是清风借一帆。"
    ]
  },
  {
    "id": "2e89e420a7255bc5a6a26574521b28cb",
    "title": "阻风泊慈湖夹焚香默祷有长鱼跃波而江豚出没舟人大惊抵暮风便因命解舟乘月泛禁江一夕至金陵盖数百里作二绝以纪其事",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江豚出没白波中，十丈神鱼跃晚空。",
      "知是阳侯怜我拙，故教来助一帆风。"
    ]
  },
  {
    "id": "2e89e420a7255bc5a6a26574279d329a",
    "title": "阻风泊慈湖夹焚香默祷有长鱼跃波而江豚出没舟人大惊抵暮风便因命解舟乘月泛禁江一夕至金陵盖数百里作二绝以纪其事",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "露气漫漫欲结霜，扁舟夜下秣陵江。",
      "烟波如席月如昼，快意倒尽黄金缸。"
    ]
  },
  {
    "id": "2e89e420a7255bc5b566c81b820a9e9f",
    "title": "颂示勤老",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生闻说蒋山勤，今日相逢过所闻。",
      "还似泉公唤居士，一声吹散满天云。"
    ]
  },
  {
    "id": "2e89e420a7255bc50cbba87ddc0ac043",
    "title": "题定林院",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "行过钟山到定林，青松一径白云深。",
      "三间古屋昭文馆，那有沉迷富贵心。"
    ]
  },
  {
    "id": "2e89e420a7255bc59830018786fa3958",
    "title": "题八功德水",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "石作方池紫翠崖，湛然定水贮琼瑰。",
      "何须功德标为八，万行圆成自此来。"
    ]
  },
  {
    "id": "2e89e420a7255bc5409ac9e807611c99",
    "title": "自金陵江行未至长芦阻风其一",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "倏忽风云接地阴，扁舟系缆暮江浔。",
      "波涛何必深为阻，万里归来一寸心。"
    ]
  },
  {
    "id": "2e89e420a7255bc53724673bd211da51",
    "title": "过长芦",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "达磨当时一苇杭，栖栖暗度白沙江。",
      "不知双履归何处，吸尽西江属老庞。"
    ]
  },
  {
    "id": "2e89e420a7255bc586e09f82ceb276b4",
    "title": "游长芦见众僧已披剃",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "圆顶方袍复旧仪，欣欣便觉众情熙。",
      "可怜尽堕狙翁术，暮四朝三元不知。"
    ]
  },
  {
    "id": "2e89e420a7255bc5ddaf54cb0d55e243",
    "title": "双凫",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "云涛万顷连天雨，波上双凫自容与。",
      "风高江阔烟水寒，日暮相将何处去。"
    ]
  },
  {
    "id": "2e89e420a7255bc5131d360f33a6e9d6",
    "title": "舟次仪真",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔年试吏得江城，一纪重来若隔生。",
      "惆怅旧游谁可语，南园春色却多情。"
    ]
  },
  {
    "id": "2e89e420a7255bc549f45201dfc492fd",
    "title": "次韵王尧明三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春风初入牡丹枝，国色天香艳姣姬。",
      "堪笑谪仙犹半醉，清泉沃面与题诗。"
    ]
  },
  {
    "id": "2e89e420a7255bc549f45201645b304e",
    "title": "次韵王尧明三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "康时致主接英游，姚宋开元第一流。",
      "憔悴三闾空泽畔，离骚终日念灵修。"
    ]
  },
  {
    "id": "2e89e420a7255bc549f45201a26d2ce3",
    "title": "次韵王尧明三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "郑卫曲终才雅奏，词人赋咏本多夸。",
      "未能句语全无颣，犹贵琼瑜不掩瑕。"
    ]
  },
  {
    "id": "2e89e420a7255bc56f444764996202fc",
    "title": "次韵徽言招饮绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "压架酴醾翠蔓柔，经春芬馥未全收。",
      "主人邀客醉花下，共喜王师破蔡州。"
    ]
  },
  {
    "id": "2e89e420a7255bc54ef7f14a90b658c7",
    "title": "休宁县驿舍初见杨花",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山馆风光随分好，方塘碧长萋萋草。",
      "杨花摇荡入疏帘，又是一年春色老。"
    ]
  },
  {
    "id": "2e89e420a7255bc562d464ddad9e5468",
    "title": "万杉寺散珠亭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一派飞泉落坐隅，跳波沸石散成珠。",
      "道人谛看空蒙际，颗颗圆明定有无。"
    ]
  },
  {
    "id": "2e89e420a7255bc5dc4aea805eac496e",
    "title": "归宗寺四咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "孤峰秀拔翠峣岧，峰顶虚无是紫霄。",
      "从此上宾朝帝所，直须稳跨玉龙腰。"
    ]
  },
  {
    "id": "2e89e420a7255bc5dc4aea804945aaba",
    "title": "归宗寺四咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "溪流宛转若翔鸾，翠色涵虚特地寒。",
      "底事舞馀窥碧沼，袛应误作镜中看。"
    ]
  },
  {
    "id": "2e89e420a7255bc5dc4aea80fc5dd928",
    "title": "归宗寺四咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "右军真是墨中仙，到处成池岂尽然。",
      "只有此间疑可信，白云书法至今传。"
    ]
  },
  {
    "id": "2e89e420a7255bc5dc4aea8085c29a4d",
    "title": "归宗寺四咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "光射苍岩石镜屏，我来一现岂无情。",
      "谁云显晦知时节，长伴空山寒月明。"
    ]
  },
  {
    "id": "2e89e420a7255bc5224e814b74441880",
    "title": "灵汤",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "石甃灵汤列道周，玉池金屋未相侔。",
      "涤尘时有幽人到，不与骊山共一流。"
    ]
  },
  {
    "id": "2e89e420a7255bc50c6d6a8edc8f8d6e",
    "title": "圆通寺与觉老步月",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "石耳峰前松桧香，月华天影夜茫茫。",
      "道人试道依溪水，何似曹溪一派长。"
    ]
  },
  {
    "id": "2e89e420a7255bc5473a064579369428",
    "title": "季言送余至",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "送我谪官迁姊殡，人生如汝亦劳哉。",
      "他时寄骨西江上，烦汝还须得得来。"
    ]
  },
  {
    "id": "2e89e420a7255bc5f821d4e5c4981a66",
    "title": "寄王周士绝句二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "偶然一病便休官，万石岩中处已安。",
      "底事书来犹剩语，也知习气扫除难。"
    ]
  },
  {
    "id": "2e89e420a7255bc5f821d4e5710fcc99",
    "title": "寄王周士绝句二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "年来百念冷于灰，梦到江湖又一回。",
      "从此故人音问近，洞庭秋色雁初来。"
    ]
  },
  {
    "id": "2e89e420a7255bc5621a8158c58ebfb4",
    "title": "促织",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "促织哀吟不自劳，草根床下夜萧骚。",
      "我为逐客宜无寐，何事齁齁至日高。"
    ]
  },
  {
    "id": "2e89e420a7255bc5900fd7173f136c62",
    "title": "次韵艾宣画四首竹鹤",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "磊落胎仙谁最宜，此君节操凛霜威。",
      "琴心试与弹三叠，从看婆娑舞羽衣。"
    ]
  },
  {
    "id": "2e89e420a7255bc5900fd71778c875d6",
    "title": "次韵艾宣画四首竹鹤",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "黄精苗盛雪初融，叠叠峰峦紫翠重。",
      "岩前双鹿卧底事，只应眷日长新茸。"
    ]
  },
  {
    "id": "2e89e420a7255bc5900fd7176ad8b73d",
    "title": "次韵艾宣画四首竹鹤",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春入群芳此最妍，露枝烟蕊袅成团。",
      "不知闲客来何处，独傍花枝仔细看。"
    ]
  },
  {
    "id": "2e89e420a7255bc5900fd7174dd109ae",
    "title": "次韵艾宣画四首竹鹤",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "红妆翠盖晓参差，水面浮游有戏龟。",
      "谁道千年解巢叶，也知曳尾已多时。"
    ]
  },
  {
    "id": "2e89e420a7255bc5c33e195f2b216e65",
    "title": "灌溪三咏灌溪",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "道人卓锡使泉飞，一派清甘满石陂。",
      "谁识灌溪真境界，也知只见沤麻池。"
    ]
  },
  {
    "id": "2e89e420a7255bc5c33e195f4be4384e",
    "title": "灌溪三咏灌溪",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "结庵雄踞妙高峰，孤秀巉然万境通。",
      "不见德云空住处，却须相遇别峰中。"
    ]
  },
  {
    "id": "2e89e420a7255bc5c33e195fe8f3239f",
    "title": "灌溪三咏灌溪",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "松萝荫翳色苍苍，盛夏南风草木香。",
      "普愿众生无热恼，不应身独占清凉。"
    ]
  },
  {
    "id": "2e89e420a7255bc50f99430c6d5fdd83",
    "title": "山居四感斗雀",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "翩翾啅噪绕高檐，粒食枝栖安用贪。",
      "怒斗不知缘底事，败毛轻毳落毵毵。"
    ]
  },
  {
    "id": "2e89e420a7255bc535d68ae004b9d075",
    "title": "山居四感战蚁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "欲雨山云四面垂，空庭蚁战久相持。",
      "只应薄伐檀萝国，正是槐安献捷时。"
    ]
  },
  {
    "id": "2e89e420a7255bc540fa1797f7900b62",
    "title": "山居四感噪蝉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "修竹茂林山寺幽，蝉声如沸满清秋。",
      "吸风饮露无求世，嘒嘒何为噪不休。"
    ]
  },
  {
    "id": "2e89e420a7255bc56c225b034e11114d",
    "title": "山居四感吟蛩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "月露凄清湿草根，寒蛩偏向夜深闻。",
      "随时感气成悲怨，不是来销逐客魂。"
    ]
  },
  {
    "id": "2e89e420a7255bc5cc77cc71c085ca96",
    "title": "山居四景松风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岁晚苍官鬓发青，回风披拂自悲鸣。",
      "不容逐客多归梦，故作江湖波浪声。"
    ]
  },
  {
    "id": "2e89e420a7255bc5cc77cc717efebe58",
    "title": "山居四景松风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "森然绕槛翠琅玕，瘦节疏枝特地寒。",
      "底事叶垂浑不舞，金风零露夜漙漙。"
    ]
  },
  {
    "id": "2e89e420a7255bc5cc77cc71f2d7f97b",
    "title": "山居四景松风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉洁烟轻一片深，飘然出岫本无心。",
      "孤飞远映碧天去，也解重来为作霖。"
    ]
  },
  {
    "id": "2e89e420a7255bc5cc77cc71408e124e",
    "title": "山居四景松风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "月出松林已半廊，故开窗牖纳清光。",
      "嫦娥应讶年来瘦，千首新诗书满床。"
    ]
  },
  {
    "id": "2e89e420a7255bc5fd0eed08a9d0b75c",
    "title": "山居四适酌酒",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山禽唤觉不成眠，兴若长鲸吸百川。",
      "满酌瓷瓯当金盏，陶然便作酒中仙。"
    ]
  },
  {
    "id": "2e89e420a7255bc561b60df44b7d1cc7",
    "title": "山居四适烹茶",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "安眠饱食更何求，只欠云腴茗一瓯。",
      "龙凤不须夸北苑，枪旗且与试中州。"
    ]
  },
  {
    "id": "2e89e420a7255bc5ced8dc41b9cff01f",
    "title": "山居四适读书",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生长作蠹书蟫，老去犹资慰我心。",
      "每到古人名节处，慨然掩卷一沉吟。"
    ]
  },
  {
    "id": "2e89e420a7255bc59dbb2c4a3a66fd0e",
    "title": "山居四适焚香",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "假榻禅房夜寂然，瓦炉石饼爇龙涎。",
      "霏微缥缈根尘际，吸引方知鼻观圆。"
    ]
  },
  {
    "id": "2e89e420a7255bc5fc382f8a83e38f5c",
    "title": "山居四卉拒霜",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "道人多种木芙蓉，晓着清霜分外红。",
      "万叶千花本何有，因空成色色成空。"
    ]
  },
  {
    "id": "2e89e420a7255bc5fc439c453dc4e3d6",
    "title": "山居四卉鸡冠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昂然璀璨绕阶除，端似群雄领众雏。",
      "只有一冠无别德，谁云鲁国固多儒。"
    ]
  },
  {
    "id": "2e89e420a7255bc52235631c815bcebb",
    "title": "山居四卉菊",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "重阳旋觅菊花栽，青蕊萧疏殊未开。",
      "我似陶潜正无酒，休将冷艳笑空罍。"
    ]
  },
  {
    "id": "2e89e420a7255bc560fe810ac09289fc",
    "title": "山居四卉槿",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "步屧秋风见蕣华，疏篱灼灼绕田家。",
      "朝开暮落君休笑，纵使多时终委沙。"
    ]
  },
  {
    "id": "2e89e420a7255bc57fb521ebcf0f2283",
    "title": "蜜蜂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风淅淅桂花香，花底山蜂采掇忙。",
      "但得蜜成功用足，不辞辛苦与君尝。"
    ]
  },
  {
    "id": "2e89e420a7255bc5d189683727d5f7ff",
    "title": "病牛",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "耕犁千亩实千箱，力尽筋疲谁复伤。",
      "但得众生皆得饱，不辞羸病卧残阳。"
    ]
  },
  {
    "id": "2e89e420a7255bc52a1bd92689bfdbf4",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "不在山林不市朝，且将图史当渔樵。",
      "桂花想见秋来盛，香满西风取次飘。"
    ]
  },
  {
    "id": "2e89e420a7255bc52a1bd9269858d4fd",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "兄弟埙篪人所推，棣华堂里远相思。",
      "艰难世路风霜急，正是鹡鸰原上时。"
    ]
  },
  {
    "id": "2e89e420a7255bc52a1bd926a81e10d6",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "亲宾情话款衡门，把酒挥毫气吐云。",
      "何日宽思返三径，一樽重与细论文。"
    ]
  },
  {
    "id": "2e89e420a7255bc52a1bd9269d972b00",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小阁峥嵘面九峰，暮天秀出碧芙蓉。",
      "孔明本有躬耕志，却合归来看卧龙。"
    ]
  },
  {
    "id": "2e89e420a7255bc52a1bd9268c0b6eca",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "画舫临流四面通，绿窗面面有清风。",
      "年来始会虚舟意，正在江湖波浪中。"
    ]
  },
  {
    "id": "2e89e420a7255bc52a1bd926585a3fcc",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "缥缈危亭枕曲池，红妆翠羽自参差。",
      "晚凉小饮谁同醉，定把圆荷当屈卮。"
    ]
  },
  {
    "id": "2e89e420a7255bc52a1bd9262185da50",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "境寂心闲物物宜，倚栏更看岭云飞。",
      "晓猿夜鹤应思我，正好归时犹未归。"
    ]
  },
  {
    "id": "2e89e420a7255bc52a1bd92674e1568e",
    "title": "梁溪八咏中隐堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "画栋飞檐俯碧流，何时归去舣扁舟。",
      "不须更把尘缨濯，直取冠裳裂即休。"
    ]
  },
  {
    "id": "2e89e420a7255bc580161a5f98902f02",
    "title": "次韵叔易四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "落日西风粳稻香，畦间散策月荒凉。",
      "谁知万顷黄云熟，行客初看插绿秧。"
    ]
  },
  {
    "id": "2e89e420a7255bc580161a5f82346127",
    "title": "次韵叔易四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "笑续离骚赋远游，霜寒云梦杳然秋。",
      "何时把钓梁溪上，醉嚼蟹螯馀罢休。"
    ]
  },
  {
    "id": "2e89e420a7255bc580161a5fbd88718d",
    "title": "次韵叔易四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "身闲且作地行仙，谪堕江湖岂偶然。",
      "幸有惠连诗句好，不妨青纸寄新篇。"
    ]
  },
  {
    "id": "2e89e420a7255bc580161a5f263dcfd0",
    "title": "次韵叔易四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "初寒一醉万家春，尚有陶翁漉酒巾。",
      "五牧潘葑新酿熟，开樽应忆未归人。"
    ]
  },
  {
    "id": "2e89e420a7255bc5b64e5dadacfc4d47",
    "title": "陈几叟以了翁所作默堂箴见示且求余言拾其遗意作四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "维摩不二门中法，周庙三缄膺上铭。",
      "莫道寂然无所说，须知渊默有雷霆。"
    ]
  },
  {
    "id": "2e89e420a7255bc5b64e5dada43b71cf",
    "title": "陈几叟以了翁所作默堂箴见示且求余言拾其遗意作四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "言默当时俱是智，可言而默亦非真。",
      "君看王导虽贤者，不语犹能杀伯仁。"
    ]
  },
  {
    "id": "2e89e420a7255bc5b64e5dadaf66ec3e",
    "title": "陈几叟以了翁所作默堂箴见示且求余言拾其遗意作四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "言以多穷默取容，不如体道守其中。",
      "道非言默所能载，毕竟两端皆是空。"
    ]
  },
  {
    "id": "2e89e420a7255bc5b64e5dadca501198",
    "title": "陈几叟以了翁所作默堂箴见示且求余言拾其遗意作四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "钟鸣谷响孰为然，因击缘声故有言。",
      "若会虽言本无说，从教千偈口澜翻。"
    ]
  },
  {
    "id": "2e89e420a7255bc52c0b15d6730eb6d4",
    "title": "次韵士特试谷帘泉见怀之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桑苎尝来第二泉，翠松偃盖色相鲜。",
      "谷帘窦乳争多少，西子南威各自妍。"
    ]
  },
  {
    "id": "2e89e420a7255bc52c0b15d677c55a14",
    "title": "次韵士特试谷帘泉见怀之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "片云摇曳不胜闲，行尽江南处处山。",
      "岂解为霖泽枯槁，只思归隐碧岩间。"
    ]
  },
  {
    "id": "2e89e420a7255bc54f0cf3889a9d6f79",
    "title": "鼠须笔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鼠能为虎亦何功，用舍之间系所逢。",
      "谁谓有皮为有礼，剪须犹得管城封。"
    ]
  },
  {
    "id": "2e89e420a7255bc54f0cf388abfddd21",
    "title": "鼠须笔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "中山毛颖久中书，鼠辈胡为亦可俱。",
      "寝庙穴居真得计，畏人端恐擢其须。"
    ]
  },
  {
    "id": "2e89e420a7255bc52880d669b7ccc22f",
    "title": "章华台",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "断垄连冈云梦西，楚王宫殿尚遗基。",
      "桂花半落垂黄橘，想见章华九月时。"
    ]
  },
  {
    "id": "2e89e420a7255bc52880d669568a03bc",
    "title": "章华台",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "章华夜饮晓从糜，翠被天寒雨雪霏。",
      "马足车尘竟何往，空令子革诵招祈。"
    ]
  },
  {
    "id": "2e89e420a7255bc546e9df9835ad2953",
    "title": "至澧阳寓天宁僧舍有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "常诵离骚澧有兰，那知谪宦憩其间。",
      "片云只鹤风方急，只恐飘零过别山。"
    ]
  },
  {
    "id": "2e89e420a7255bc546e9df98c99b3613",
    "title": "至澧阳寓天宁僧舍有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "此身又复寓精庐，丈室萧然一物无。",
      "每见招提心即喜，前生真是老浮屠。"
    ]
  },
  {
    "id": "2e89e420a7255bc54a17097e687adbc6",
    "title": "深省轩在丈室之西余为名之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "轩槛虚明丈室西，丛筠佳木翠阴垂。",
      "游观物物皆深省，岂在闻钟欲觉时。"
    ]
  },
  {
    "id": "2e89e420a7255bc5d30489f6b8b945df",
    "title": "见报以言者论六事其五皆靖康往故其一谓资囊士人上书以冀复用谪居海南震惧之馀斐然有作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "力小安能胜万钧，退藏深渺欲全身。",
      "大恩不报有馀责，何必烦言浪指陈。"
    ]
  },
  {
    "id": "2e89e420a7255bc5d30489f6dc37cda5",
    "title": "见报以言者论六事其五皆靖康往故其一谓资囊士人上书以冀复用谪居海南震惧之馀斐然有作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "非才自丏罢钧衡，百念灰寒岂复萌。",
      "刚道资囊上书者，不知谁继颍川生。"
    ]
  },
  {
    "id": "2e89e420a7255bc5d30489f6a6257b25",
    "title": "见报以言者论六事其五皆靖康往故其一谓资囊士人上书以冀复用谪居海南震惧之馀斐然有作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "尼父乘桴居九夷，管宁浮海亦多时。",
      "古来圣贤犹如此，我泛鲸波岂足悲。"
    ]
  },
  {
    "id": "2e89e420a7255bc5d30489f66bb121dd",
    "title": "见报以言者论六事其五皆靖康往故其一谓资囊士人上书以冀复用谪居海南震惧之馀斐然有作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "功似赞皇犹远涉，智如鹤相亦来游。",
      "世间万事非人力，只有安心百不忧。"
    ]
  },
  {
    "id": "2e89e420a7255bc5d30489f69b77ebbb",
    "title": "见报以言者论六事其五皆靖康往故其一谓资囊士人上书以冀复用谪居海南震惧之馀斐然有作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "苏子曾为海上仙，群龙三复绝韦编。",
      "我今日对羲文语，却恨公书取次传。"
    ]
  },
  {
    "id": "2e89e420a7255bc539be3885f6242008",
    "title": "别夹山能老",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "相逢千偈口澜翻，已是亲曾到夹山。",
      "猿鸟可能知祖意，飞腾青嶂碧岩间。"
    ]
  },
  {
    "id": "2e89e420a7255bc5a732913b3681a572",
    "title": "药山三咏问道室",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "骨相崭岩心已安，松林谈道不胜寒。",
      "习之不会高人意，便作天云瓶水看。"
    ]
  },
  {
    "id": "2e89e420a7255bc5a732913b35b61f2c",
    "title": "药山三咏问道室",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "侍者何须召二空，一元调伏自知风。",
      "轩然栋宇翚飞处，何似当年茅竹中。"
    ]
  },
  {
    "id": "2e89e420a7255bc5a732913b88a19c1b",
    "title": "药山三咏问道室",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "英雄割据老渔师，习气难忘凿此池。",
      "尚想兴酣高会处，投身下取酒杯时。"
    ]
  },
  {
    "id": "2e89e420a7255bc56f8f1affb7fbb894",
    "title": "梁山观音寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "大士当年白鹿驯，宝坊千古閟松筠。",
      "风流帝婿膏粱客，也解来为护法神。"
    ]
  },
  {
    "id": "2e89e420a7255bc53f64fae377564f43",
    "title": "益阳白鹿寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "寺枕清江荫碧梧，萧然景物类东吴。",
      "登临忽动思归兴，不待秋风可鲙鲈。"
    ]
  },
  {
    "id": "2e89e420a7255bc5764cfc3c693e8dea",
    "title": "清修寺在益阳数十里间惠远之弟居之世谓之小庐山二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "盘纡石磴白云间，风落岩花满路斑。",
      "峰岭横斜自重掩，个中真是小庐山。"
    ]
  },
  {
    "id": "2e89e420a7255bc5764cfc3c5d542e00",
    "title": "清修寺在益阳数十里间惠远之弟居之世谓之小庐山二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "傍山修竹翠檀栾，竦节疏枝碧玉寒。",
      "安得诛茅此君侧，世间浑作梦中看。"
    ]
  },
  {
    "id": "2e89e420a7255bc550e17e71070ab646",
    "title": "自湘乡趋邵阳以避谤不敢取道衡岳有感五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生性僻爱溪山，偶得经行只为闲。",
      "叹息迂程避烦啧，坐令南岳阻跻攀。"
    ]
  },
  {
    "id": "2e89e420a7255bc550e17e719bcd756a",
    "title": "自湘乡趋邵阳以避谤不敢取道衡岳有感五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "石廪巉天堆祝融，遥看山色有无中。",
      "宽恩异日容归老，先到衡阳回雁峰。"
    ]
  },
  {
    "id": "2e89e420a7255bc550e17e716cc85fef",
    "title": "自湘乡趋邵阳以避谤不敢取道衡岳有感五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "恭闻南岳魏夫人，绛节霓旌拥玉轮。",
      "我欲他年受真诀，先从碧海涤埃尘。"
    ]
  },
  {
    "id": "2e89e420a7255bc550e17e713bb8243f",
    "title": "自湘乡趋邵阳以避谤不敢取道衡岳有感五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "邺侯奇谲世难知，放浪衡湘亦避时。",
      "懒瓒不知今在否，无心更与觅蹲鸱。"
    ]
  },
  {
    "id": "2e89e420a7255bc550e17e7147cfb07d",
    "title": "自湘乡趋邵阳以避谤不敢取道衡岳有感五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "退之昔谪恶溪滨，精意能开衡岳云。",
      "我匪天穷坐人阨，试从山外望氛氲。"
    ]
  },
  {
    "id": "2e89e420a7255bc55b2767bc8b011e18",
    "title": "邵阳道中云岩寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山空小寺依嵌窦，日暖幽禽转好声。",
      "万个琅玕一茅屋，何当此处寄浮生。"
    ]
  },
  {
    "id": "2e89e420a7255bc58657de77eb99eaba",
    "title": "清湘西山寺无量寿塔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "黄花翠竹真如性，大地山河清净身。",
      "欲识今时无量寿，不知瞻礼是何人。"
    ]
  },
  {
    "id": "2e89e420a7255bc555ee2a768d858a94",
    "title": "山月驿闻子规次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春枕梦回孤馆悄，世故萦心愁不了。",
      "山深夜闲子规啼，残月满窗天未晓。"
    ]
  },
  {
    "id": "2e89e420a7255bc5fd264d4af6b2f0a2",
    "title": "道阳朔山水尤奇绝旧传为天下第一非虚语也赋二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "溪山此地蔼佳名，雨洗烟岚分外青。",
      "却恨征鞍太匆遽，无因一上万云亭。"
    ]
  },
  {
    "id": "2e89e420a7255bc5fd264d4a0d96ad85",
    "title": "道阳朔山水尤奇绝旧传为天下第一非虚语也赋二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "赋诗曾送谪仙人，垂老翻游到海滨。",
      "梦幻去来何日了，且将病眼看嶙峋。"
    ]
  },
  {
    "id": "2e89e420a7255bc57d6aba946523b63f",
    "title": "献花铺唐相李德裕谪海南道此有山女献花因以名之次壁间韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我亦乘桴向海涯，无人复献雨中花。",
      "却愁春梦归吴越，茗饮浓斟薄荷芽。"
    ]
  },
  {
    "id": "2e89e420a7255bc53649a53f4d36ce94",
    "title": "暮春雨中有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "雨细梅黄荔子丹，殊方风物异江山。",
      "客愁望极伤心处，更听钩辀云木间。"
    ]
  },
  {
    "id": "2e89e420a7255bc53649a53f32d21a17",
    "title": "暮春雨中有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "万物焦枯谁作霖，片云成雨慰民心。",
      "奸邪逐去精忠雪，天意方知感格深。"
    ]
  },
  {
    "id": "2e89e420a7255bc50b19dcab2ec45f68",
    "title": "含笑花五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一去闽山远玉颜，故人相遇有馀欢。",
      "临风莞尔缘何事，应笑先生又失官。"
    ]
  },
  {
    "id": "2e89e420a7255bc50b19dcab90293ef4",
    "title": "含笑花五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉质犹披翡翠裳，温泉浴罢蔼天香。",
      "回眸百媚嫣然处，羞死三千红粉妆。"
    ]
  },
  {
    "id": "2e89e420a7255bc50b19dcab48007c9d",
    "title": "含笑花五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "窜逐流离老病身，天涯相见意相亲。",
      "粲然不用干金买，应记当年作赋人。"
    ]
  },
  {
    "id": "2e89e420a7255bc50b19dcab082642fe",
    "title": "含笑花五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "素淡丰容不自持，养成妙质亦多时。",
      "不知巧倩东风里，含蓄清香欲待谁。"
    ]
  },
  {
    "id": "2e89e420a7255bc50b19dcabe758d44a",
    "title": "含笑花五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谓之曾诘笑何因，只笑明时窜海滨。",
      "晋以志穷莱以直，定兼我拙作三人。"
    ]
  },
  {
    "id": "2e89e420a7255bc5896e3e6f1ebe1be3",
    "title": "荔枝五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海山仙子绛罗襦，雾縠中单白玉肤。",
      "知我远来相劳苦，故驰先使迓中途。"
    ]
  },
  {
    "id": "2e89e420a7255bc5896e3e6f3dc0bb17",
    "title": "荔枝五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绛纱囊里水晶丸，偏得杨妃带笑看。",
      "休道马嵬当日事，只今何处是长安。"
    ]
  },
  {
    "id": "2e89e420a7255bc5896e3e6f6938344a",
    "title": "荔枝五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉人纤指擘轻红，犹忆恩颁自汉宫。",
      "翠笼藤盘异当日，蛮烟瘴雨正蒙蒙。"
    ]
  },
  {
    "id": "2e89e420a7255bc5896e3e6fdaa6d38f",
    "title": "荔枝五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荔子蛮方也自丹，不如闽岭为微酸。",
      "玉盘磊珂三千颗，犹忆甘芳绕齿寒。"
    ]
  },
  {
    "id": "2e89e420a7255bc5896e3e6fe5bf475f",
    "title": "荔枝五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "百马崩腾耆旧悲，只今戈戟暗江湄。",
      "自知疏拙蒙恩重，犹得南来食荔枝。"
    ]
  },
  {
    "id": "2e89e420a7255bc5f7d55a7f41442a56",
    "title": "茉莉花二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "泠艳幽芳雪不如，佳名初见贝多书。",
      "南人浑作寻常看，曾侍君王白玉除。"
    ]
  },
  {
    "id": "2e89e420a7255bc5f7d55a7f53dce951",
    "title": "茉莉花二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "风露扶疏蔓翠藤，玉花剪刻见层层。",
      "清香夜久偏闻处，寂寞书生对一灯。"
    ]
  },
  {
    "id": "2e89e420a7255bc51b4461b383ac0231",
    "title": "得梁溪书寄诸弟二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一纸书来抵万金，天涯慰我念家心。",
      "只今王室犹如此，回首东吴涕作霖。"
    ]
  },
  {
    "id": "2e89e420a7255bc51b4461b37f62b2c2",
    "title": "得梁溪书寄诸弟二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荔子初丹色半青，玉肤未满已芳馨。",
      "欲题书后三千颗，须待烟林灿若星。"
    ]
  },
  {
    "id": "2e89e420a7255bc5eaeba2d9d961322a",
    "title": "即事三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宾江两岸木绵飞，负郭家家熟荔枝。",
      "瘴雨蛮烟已萧瑟，可堪梅子欲黄时。"
    ]
  },
  {
    "id": "2e89e420a7255bc5eaeba2d996389ed7",
    "title": "即事三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荔枝红紫已交加，龙眼新来又着花。",
      "便欲谋居不须去，咀冰嚼雪过年华。"
    ]
  },
  {
    "id": "2e89e420a7255bc5eaeba2d94daa6a44",
    "title": "即事三首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "森森榕木碧参天，夏日初闻第一蝉。",
      "美荫羡君诚得计，何须悽怨嘒风前。"
    ]
  },
  {
    "id": "2e89e420a7255bc503fdf2cb88b34f5b",
    "title": "所寓天宁方丈后有阇提花数株连月盛开玉雪可爱怅然有怀成三绝句寄吴元中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "未渡鲸波寇盗深，中原回首涕成霖。",
      "清愁万斛无消处，赖有幽花慰客心。"
    ]
  },
  {
    "id": "2e89e420a7255bc503fdf2cbaa6f7480",
    "title": "所寓天宁方丈后有阇提花数株连月盛开玉雪可爱怅然有怀成三绝句寄吴元中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "深院无人帘幕垂，玉英翠羽灿芳枝。",
      "世间颜色难相似，晴雪初残未堕时。"
    ]
  },
  {
    "id": "2e89e420a7255bc503fdf2cbb990b7fc",
    "title": "所寓天宁方丈后有阇提花数株连月盛开玉雪可爱怅然有怀成三绝句寄吴元中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "冰玉风姿照坐寒，炎荒相遇且相宽。",
      "缟衣纻带平生志，正念幽人尚素冠。"
    ]
  },
  {
    "id": "2e89e420a7255bc5a028ec2b26665f06",
    "title": "海南黎人作过据临皋县惊劫傍近因小留海康十一月望闻官军破贼二十日戒行戏作两绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海上群黎亦弄兵，征车数月旅山城。",
      "稽留谪命兢惶甚，正坐绯巾惩沸羹。"
    ]
  },
  {
    "id": "2e89e420a7255bc5a028ec2b647f038d",
    "title": "海南黎人作过据临皋县惊劫傍近因小留海康十一月望闻官军破贼二十日戒行戏作两绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "沈沈碧海绝津涯，一叶凌波亦快哉。",
      "假使黑风漂荡去，不妨乘兴访蓬莱。"
    ]
  },
  {
    "id": "2e89e420a7255bc53dd075e17e229896",
    "title": "郡城南曰琼台北曰语海余易之曰云海登眺有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "孤城南面敞琼台，千里川原指顾开。",
      "试向绿云深处望，海山浮动见蓬莱。"
    ]
  },
  {
    "id": "2e89e420a7255bc53dd075e1f1087eeb",
    "title": "郡城南曰琼台北曰语海余易之曰云海登眺有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "古来云海浩茫茫，北望悽然欲断肠。",
      "不得中州近消息，六龙何处驻东皇。"
    ]
  },
  {
    "id": "2e89e420a7255bc52267399ec825c01b",
    "title": "北归昼渡海风便波平尤觉奇绝成五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "澄波不动琉璃滑，一望应须万里馀。",
      "舟行冲激浪花碎，如驭白云游碧虚。"
    ]
  },
  {
    "id": "2e89e420a7255bc52267399e53c53d2c",
    "title": "北归昼渡海风便波平尤觉奇绝成五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去得南风来北风，神灵只在指呼中。",
      "老坡有语旧曾记，信我人阨非天穷。"
    ]
  },
  {
    "id": "2e89e420a7255bc52267399ee379aa4d",
    "title": "北归昼渡海风便波平尤觉奇绝成五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "来时风浪夜喧惊，归去潮波枕席平。",
      "非是波神有分别，故教清昼看寰瀛。"
    ]
  },
  {
    "id": "2e89e420a7255bc52267399e51034cb1",
    "title": "北归昼渡海风便波平尤觉奇绝成五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "纤云肆卷日方中，海色天光上下同。",
      "身在琉璃光合里，碧空涵水水涵空。"
    ]
  },
  {
    "id": "2e89e420a7255bc52267399eac54a380",
    "title": "北归昼渡海风便波平尤觉奇绝成五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生奔走畏江湖，暮齿来乘海上桴。",
      "自哂井蛙真见小，望洋向若一卢胡。"
    ]
  },
  {
    "id": "2e89e420a7255bc5141ba42e8f645d15",
    "title": "归次海康登平仙亭次莱公韵雷庙读丁晋公所作碑",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "巨卵曾因霹雳开，海邦从此得名雷。",
      "只知寇老曾迁此，作记何缘丁令来。"
    ]
  },
  {
    "id": "2e89e420a7255bc5c8c83568b990ff5d",
    "title": "谒寇忠悯祠堂六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "亲征决策幸澶渊，南北欢盟有本原。",
      "丞相莱公功第一，犹将孤注作谗言。"
    ]
  },
  {
    "id": "2e89e420a7255bc5c8c835688964cb7a",
    "title": "谒寇忠悯祠堂六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一幸江南一蜀中，奋然廷议叱群公。",
      "搀回天步虽良策，元是真皇听纳功。"
    ]
  },
  {
    "id": "2e89e420a7255bc5c8c83568eb039456",
    "title": "谒寇忠悯祠堂六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南阳庙坐致云云，赖有嘉言为解纷。",
      "叹息今人不如古，久无庆忌救朱云。"
    ]
  },
  {
    "id": "2e89e420a7255bc5c8c83568d801b29b",
    "title": "谒寇忠悯祠堂六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生爱看柘枝舞，宾燕多馀密炬堆。",
      "富贵在公真末事，谁云缘此故南来。"
    ]
  },
  {
    "id": "2e89e420a7255bc5c8c83568ee332e2e",
    "title": "谒寇忠悯祠堂六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海邦去海只十里，山路过山应万重。",
      "诗谶告人元已久，未应马援坐梁松。"
    ]
  },
  {
    "id": "2e89e420a7255bc5c8c8356890aab004",
    "title": "谒寇忠悯祠堂六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凿井得泉今尚美，挂钱插竹后成林。",
      "精忠感动无情物，不解潜销谗妒心。"
    ]
  },
  {
    "id": "2e89e420a7255bc53b26010e59ae10eb",
    "title": "琮师送至城月驿戏成两绝句以答其意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衲子来参去不辞，何劳飞锡远相追。",
      "赠师银布牢收取，便是金襕付嘱时。"
    ]
  },
  {
    "id": "2e89e420a7255bc53b26010ee0bc5283",
    "title": "琮师送至城月驿戏成两绝句以答其意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "好住湖岩摄此心，有缘终会有知音。",
      "梁溪老去孤峰顶，月白风清难更寻。"
    ]
  },
  {
    "id": "2e89e420a7255bc5363a63cd483edbec",
    "title": "海上得孔雀六鹦鹉十馀携归遗童稚辈戏成二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凤友鸾朋出海邦，金花翠尾烂文章。",
      "梁溪台绍今何似，归伴胎仙取次翔。"
    ]
  },
  {
    "id": "2e89e420a7255bc5363a63cd04cb184e",
    "title": "海上得孔雀六鹦鹉十馀携归遗童稚辈戏成二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绿衣绀趾已能飞，学语交交末转时。",
      "不是蓬莱花鸟使，携归聊与调群儿。"
    ]
  },
  {
    "id": "2e89e420a7255bc5deea12765467aae6",
    "title": "过北流县八里游勾漏观留五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "百里仙山气象雄，参差峰岫翠成丛。",
      "云骈鹤驭今何处，丹灶依然洞穴中。"
    ]
  },
  {
    "id": "2e89e420a7255bc5deea1276849047aa",
    "title": "过北流县八里游勾漏观留五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "葛翁求令为丹砂，今我来从海上槎。",
      "只恐山灵嫌俗驾，未容归客卧烟霞。"
    ]
  },
  {
    "id": "2e89e420a7255bc5deea127639320286",
    "title": "过北流县八里游勾漏观留五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "羽人相导把霓旌，窈窕松林露气清。",
      "不用逢迎同贵客，暂来花院听棋声。"
    ]
  },
  {
    "id": "2e89e420a7255bc5deea1276a78b8882",
    "title": "过北流县八里游勾漏观留五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "避谤多时不到山，忽惊身在洞天间。",
      "北归更觉君恩重，得遂清游一解颜。"
    ]
  },
  {
    "id": "2e89e420a7255bc5deea1276a7da94e1",
    "title": "过北流县八里游勾漏观留五绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "洞户沉沉别有天，玉楼珠殿锁霏烟。",
      "如何祠馆人间世，破屋荒凉紫府前。"
    ]
  },
  {
    "id": "2e89e420a7255bc5db35a924ff08484a",
    "title": "庚戌正月一日游都峤山留五绝句栖真观中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "元日寻真到洞天，溪边春色已嫣然。",
      "落花流水人间去，谁道桃源不是仙。"
    ]
  },
  {
    "id": "2e89e420a7255bc5db35a924ea531678",
    "title": "庚戌正月一日游都峤山留五绝句栖真观中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "松岭云峰步步佳，芒鞋竹杖极幽遐。",
      "使君不得同清赏，正恐山将翠幕遮。"
    ]
  },
  {
    "id": "2e89e420a7255bc5db35a924828666d1",
    "title": "庚戌正月一日游都峤山留五绝句栖真观中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "远目增明都峤山，丹梯况得遂跻攀。",
      "乃知猿鹤真心在，乘服轩裳只强颜。"
    ]
  },
  {
    "id": "2e89e420a7255bc5db35a9245d32a3d4",
    "title": "庚戌正月一日游都峤山留五绝句栖真观中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "叠嶪高岩耸八峰，云间紫翠郁相重。",
      "故应洞穴通勾漏，更爱林峦接大容。"
    ]
  },
  {
    "id": "2e89e420a7255bc5db35a9244824b8f0",
    "title": "庚戌正月一日游都峤山留五绝句栖真观中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "石磴盘纡木茜葱，扪罗独上最高峰。",
      "白云深处时回首，千里江山指顾中。"
    ]
  },
  {
    "id": "2e89e420a7255bc5c6f2df0b462262f0",
    "title": "容南初食荔枝二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海山荔子冠炎荒，颇恨遄归不得尝。",
      "犹喜容南三月里，轻红初擘一枝香。"
    ]
  },
  {
    "id": "2e89e420a7255bc5c6f2df0b2158402f",
    "title": "容南初食荔枝二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "买地城南种荔枝，每留核付守园儿。",
      "但祈四海兵戈息，会见开花著子时。"
    ]
  },
  {
    "id": "2e89e420a7255bc562817277b64fef88",
    "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚著乡人以风雨候龙之归因作送迎辞五绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "风雨潇潇云气浮，五龙归觐到灵湫。",
      "星霜换易江山在，尚忆当年水际游。"
    ]
  },
  {
    "id": "2e89e420a7255bc56281727744654461",
    "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚著乡人以风雨候龙之归因作送迎辞五绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "五山秀峙若飞腾，下有澄潭百丈清。",
      "不用燃犀窥秘怪，从来神理恶分明。"
    ]
  },
  {
    "id": "2e89e420a7255bc562817277543ca053",
    "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚著乡人以风雨候龙之归因作送迎辞五绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "万霰干霆霹雳飞，潜藏神用济烝黎。",
      "何须箫鼓祈膏泽，肯为乡人有所私。"
    ]
  },
  {
    "id": "2e89e420a7255bc5628172774847240d",
    "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚著乡人以风雨候龙之归因作送迎辞五绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "贝阙珠宫不可寻，时因风雨听清吟。",
      "叶公好画真龙出，却恨今无好画心。"
    ]
  },
  {
    "id": "2e89e420a7255bc562817277c71b62b7",
    "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚著乡人以风雨候龙之归因作送迎辞五绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "日染波光红洒洒，风摇影里碧鳞鳞。",
      "神灵来去初无迹，多少江头求福人。"
    ]
  },
  {
    "id": "2e89e420a7255bc5df8ad7f08022e2a7",
    "title": "灵洲寺次东坡韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "回廊小殿枕崔嵬，接武东坡我复来。",
      "江色苍茫山耸秀，蔚蓝天影抱琼台。"
    ]
  },
  {
    "id": "2e89e420a7255bc547b50887fddad482",
    "title": "乘月泛小舟归泊头二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "来时风雨作新凉，归去还乘皎月光。",
      "多谢山灵巧留意，未穷仙赏意茫茫。"
    ]
  },
  {
    "id": "2e89e420a7255bc547b50887251d8d97",
    "title": "乘月泛小舟归泊头二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "纤云四卷列星稀，重露如珠湿客衣。",
      "竟日罗浮何所得，满船空载月明归。"
    ]
  },
  {
    "id": "2e89e420a7255bc53d9a1170887a1e44",
    "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意清远峡",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凝碧湾头碧玉山，林松古寺寄孱颜。",
      "佳人得侣已长啸，空使山僧藏白环。"
    ]
  },
  {
    "id": "2e89e420a7255bc510aa1b569b1d588d",
    "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意碧落洞",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "碧落嵌空群玉峰，烟霞深锁翠微重。",
      "乳羊不作黄羊色，放箸能回冰雪容。"
    ]
  },
  {
    "id": "2e89e420a7255bc5e6ac7575afcc3e35",
    "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意南华寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "久矣曹溪法雨流，只传一滴满中州。",
      "南来不见祖师面，长与祖师同此游。"
    ]
  },
  {
    "id": "2e89e420a7255bc5538591b44558a3ef",
    "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意韶石",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "重华南狩到炎荒，高会群神广乐张。",
      "岂独有情能率舞，至今峰石亦低昂。"
    ]
  },
  {
    "id": "2e89e420a7255bc52c43930dd69df1da",
    "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意庾岭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁言庾岭极荒遐，夹道青松释梵家。",
      "暍暑北归遵海上，无因一为折梅花。"
    ]
  },
  {
    "id": "2e89e420a7255bc56a2f369183079e36",
    "title": "泛舟循惠间山水清绝口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "雨过溪流没旧滩，舟行竟日画图间。",
      "重重翠绿相环揖，卧看王维著色山。"
    ]
  },
  {
    "id": "2e89e420a7255bc56a2f36915e760f00",
    "title": "泛舟循惠间山水清绝口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "烟雨霏霏溪上村，白沙翠竹对柴门。",
      "江湖战斗波成血，耕凿樵渔如不闻。"
    ]
  },
  {
    "id": "2e89e420a7255bc56a2f3691e3ea3a8e",
    "title": "泛舟循惠间山水清绝口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "青山碧水白鸥飞，野岸临流有钓矶。",
      "便欲诛茅老沧海，于今江浙可忘归。"
    ]
  },
  {
    "id": "2e89e420a7255bc56a2f3691c62560b1",
    "title": "泛舟循惠间山水清绝口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山下清江匹练横，山头红日半轮明。",
      "渔人晚集知多少，静听鸣榔撒网声。"
    ]
  },
  {
    "id": "2e89e420a7255bc5610be30cd0e8aae7",
    "title": "五月晦寓河源馆舍雨凉新沐偶成一绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "风雨萧萧作晚凉，山城松桂发天香。",
      "兰汤沐罢尤清快，一枕江南归梦长。"
    ]
  },
  {
    "id": "2e89e420a7255bc55926826c7dcf5620",
    "title": "绝句二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "深入循梅瘴疠乡，烟云浮动日苍凉。",
      "逾年踏遍峤南土，赖有仙翁肘后方。"
    ]
  },
  {
    "id": "2e89e420a7255bc55926826caa985db8",
    "title": "绝句二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "邪气岂能干正气，妄心自不胜真心。",
      "治心养气无多术，一点能销瘴毒深。"
    ]
  },
  {
    "id": "2e89e420a7255bc508099bc657656eaa",
    "title": "过黄石驿十许里严石间悬瀑潨射声隐然真小三峡也命仆夫剪剔翳荟为行者清心骇目之观戏成两绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉溅珠跳雷雹声，岩端飞瀑蔽林芿。",
      "呼童取斧开蒙密，一使行人心目清。"
    ]
  },
  {
    "id": "2e89e420a7255bc508099bc64716e68c",
    "title": "过黄石驿十许里严石间悬瀑潨射声隐然真小三峡也命仆夫剪剔翳荟为行者清心骇目之观戏成两绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "终日崎岖山谷间，雨馀林下水潺潺。",
      "炎方六月不知暑，端为先生从此还。"
    ]
  },
  {
    "id": "2e89e420a7255bc52219ec0bded4a35f",
    "title": "闻蝉",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "乔林蔽日沸蝉声，美荫超然风露清。",
      "嘒嘒不休聊自乐，岂因人故乃长鸣。"
    ]
  },
  {
    "id": "2e89e420a7255bc5ddfdfc94f139bd6e",
    "title": "午暑憩夜明馆道傍清流激湍可爱所乏者茂林修竹耳二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "火云千丈映溪山，正是人间行路难。",
      "赖有道傍飞瀑在，喷霜翻雪作清寒。"
    ]
  },
  {
    "id": "2e89e420a7255bc5ddfdfc9483812b65",
    "title": "午暑憩夜明馆道傍清流激湍可爱所乏者茂林修竹耳二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宝气何年夜发明，至今邮舍得佳名。",
      "我来不暇寻光景，但爱锵金漱玉声。"
    ]
  },
  {
    "id": "2e89e420a7255bc5cd1ff60f628a98ea",
    "title": "客有馈鲜鲫月夜与",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "步月溪头放小鲜，银梭掷水势飞翻。",
      "清波真是悠然去，不似洋洋只听言。"
    ]
  },
  {
    "id": "2e89e420a7255bc5ed310919afaedff0",
    "title": "北归次盰江疏山宗瑞",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "居士新从海上回，劳烦竹杖与芒鞋。",
      "故人何用将迎远，明月清风常往来。"
    ]
  },
  {
    "id": "2e89e420a7255bc5ed310919b4f44e0f",
    "title": "北归次盰江疏山宗瑞",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "千里林峦紫翠环，孤亭缥缈白云端。",
      "登临一览众峰小，始见疏山境界宽。"
    ]
  },
  {
    "id": "2e89e420a7255bc5dfc7f71a38cacbf5",
    "title": "往返逾万里首尾涉五年幸无惊忧归次贵溪仙岩新罹寇盗焚荡孑然始见兵火之迹感怆有作二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "梦里幽人独往来，仙岩依旧碧崔嵬。",
      "伤心二百载涵养，极望皆成瓦砾堆。"
    ]
  },
  {
    "id": "2e89e420a7255bc5dfc7f71a6f2e361d",
    "title": "往返逾万里首尾涉五年幸无惊忧归次贵溪仙岩新罹寇盗焚荡孑然始见兵火之迹感怆有作二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "辽海归来丁令威，山川虽是事多非。",
      "衣冠南渡奔崩极，始信六朝犹足依。"
    ]
  },
  {
    "id": "2e89e420a7255bc502b62dd1453873f4",
    "title": "靖康丙午冬道江南宿龟峰寺建炎庚戌秋北归再过行遽不果到长老智光见访成三绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "散策曾游瑞相峰，烟霞深处翠成丛。",
      "清江使者今安否，五换星霜一梦中。"
    ]
  },
  {
    "id": "2e89e420a7255bc502b62dd1c5a6003d",
    "title": "靖康丙午冬道江南宿龟峰寺建炎庚戌秋北归再过行遽不果到长老智光见访成三绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去国翻成汗漫游，迢迢云海六鳌愁。",
      "归来又踏江南土，都在当年拄杖头。"
    ]
  },
  {
    "id": "2e89e420a7255bc502b62dd12a794857",
    "title": "靖康丙午冬道江南宿龟峰寺建炎庚戌秋北归再过行遽不果到长老智光见访成三绝句以遗之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "兰若松林物外居，羡师一住十年馀。",
      "奔驰万里心灰冷，借我峰前使结庐。"
    ]
  },
  {
    "id": "2e89e420a7255bc5c3bc7278271b2ac4",
    "title": "送季言弟还锡山省先垄四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "四年谪去远桑梓，万里归来纷甲兵。",
      "却恨此身方抱病，扫坟不与汝同行。"
    ]
  },
  {
    "id": "2e89e420a7255bc5c3bc727878c5c3e6",
    "title": "送季言弟还锡山省先垄四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "胡雏南牧浙河空，多幸依然马鬣封。",
      "劳汝遥传一掬泪，霜前为洒万株松。"
    ]
  },
  {
    "id": "2e89e420a7255bc5c3bc727823c5590d",
    "title": "送季言弟还锡山省先垄四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "每忧吴会太繁雄，虏骑凭陵掌股中。",
      "若到新经兵火地，莫将有限悼无穷。"
    ]
  },
  {
    "id": "2e89e420a7255bc5c3bc727885845eb9",
    "title": "送季言弟还锡山省先垄四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "连年瘴海鬓成丝，多荷君恩特放归。",
      "邂逅故人相问讯，为言蘧瑗久知非。"
    ]
  },
  {
    "id": "2e89e420a7255bc5bb8d70ba39288126",
    "title": "冬至后四日修供罗汉岩因访丹霞本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "道人眼静绝空花，岩壑萧然物外家。",
      "十载闻名今始到，庞公真是访丹霞。"
    ]
  },
  {
    "id": "2e89e420a7255bc5bb8d70ba8bfd0fb9",
    "title": "冬至后四日修供罗汉岩因访丹霞本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "篮舆清晓叩禅扉，山路云深翠湿衣。",
      "谁家峰头双练瀑，空蒙散作玉花飞。"
    ]
  },
  {
    "id": "2e89e420a7255bc5bb8d70ba7e909596",
    "title": "冬至后四日修供罗汉岩因访丹霞本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "碧山深处敞层岩，中有幽人默自参。",
      "休指天云与瓶水，烦师试说后三三。"
    ]
  },
  {
    "id": "2e89e420a7255bc5bb8d70ba1b83c970",
    "title": "冬至后四日修供罗汉岩因访丹霞本",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岩峦鼎足缭回廊，泉石幽奇草木香。",
      "幸有峰前方丈地，可能为筑读书堂。"
    ]
  },
  {
    "id": "2e89e420a7255bc5a063e0246f5a4ae5",
    "title": "叶梦授龙图同游丹霞见和四绝句再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岩窦嵌空南宝花，玲珑楼阁衲僧家。",
      "兴来结客穷幽讨，冲破晴山几段霞。"
    ]
  },
  {
    "id": "2e89e420a7255bc5a063e0242b03e857",
    "title": "叶梦授龙图同游丹霞见和四绝句再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "渡水扪萝款石扉，杖藜同著旧缁衣。",
      "犹嫌林下諠僮仆，欲学孤云野鹤飞。"
    ]
  },
  {
    "id": "2e89e420a7255bc5a063e024141a4721",
    "title": "叶梦授龙图同游丹霞见和四绝句再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "烟霞绚彩染幽岩，紫翠葱茏云木参。",
      "幸有幽人共清赏，岂惟风月友成三。"
    ]
  },
  {
    "id": "2e89e420a7255bc5a063e02404942530",
    "title": "叶梦授龙图同游丹霞见和四绝句再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "夜寒月影照虚廊，境寂心清发妙香。",
      "藜藿山林有馀乐，未应肉食念华堂。"
    ]
  },
  {
    "id": "2e89e420a7255bc542a66dcbe2b1ec24",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天欲春光一点回，素英先识化工裁。",
      "恼人不作铅华态，愿下当年玉镜台。"
    ]
  },
  {
    "id": "2e89e420a7255bc542a66dcb1ef0e335",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "道人宴坐得圆通，妙观年来等色空。",
      "结习已销花不染，何妨镶丽伴衰翁。"
    ]
  },
  {
    "id": "2e89e420a7255bc542a66dcbcbfaf1fa",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "枝头数点雪初残，折置冰壶分外寒。",
      "烟蕊轻盈未全拆，国香暗淡已欺兰。"
    ]
  },
  {
    "id": "2e89e420a7255bc542a66dcb8cb49912",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "殷勤剩作送梅诗，撚断霜髭不为棋。",
      "只恐苦吟令太瘦，个中风味有谁知。"
    ]
  },
  {
    "id": "2e89e420a7255bc542a66dcb04366767",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "傍雨移梅趁小寒，探春几度独凭栏。",
      "不知冷淡缘何事，偏得幽人带笑看。"
    ]
  },
  {
    "id": "2e89e420a7255bc542a66dcbc69517fe",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "坐来寒谷变阳春，雪里开花若有神。",
      "多作新诗咏尤物，知君最是爱花人。"
    ]
  },
  {
    "id": "2e89e420a7255bc542a66dcb80aa2e31",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "超然标格冠群芳，妙质天教彻骨香。",
      "烂熳开时何足道，最怜新蕊半涂黄。"
    ]
  },
  {
    "id": "2e89e420a7255bc542a66dcb3a5a896a",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "疏篱烟雨数枝斜，行路于今五见花。",
      "又向闽山和月摘，坐令流寓叹年华。"
    ]
  },
  {
    "id": "2e89e420a7255bc542a66dcb5008725e",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山路相逢若有情，折来书幌愈轻明。",
      "何须更道能调鼎，小啄微酸已解醒。"
    ]
  },
  {
    "id": "2e89e420a7255bc542a66dcbbe1dee4c",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天生丽质绝尘埃，肯把胭脂漫污腮。",
      "幸有清香过于雪，对人何止白皑皑。"
    ]
  },
  {
    "id": "2e89e420a7255bc542a66dcbe117390e",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萧疏竹外袅烟梢，清浅溪流映小桥。",
      "不似僧房静中看，月明风细夜寥寥。"
    ]
  },
  {
    "id": "2e89e420a7255bc542a66dcb11e28e68",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小轩幽槛最相宜，对酒难禁绰约姿。",
      "莫讶落英飘万点，待看青子缀疏枝。"
    ]
  },
  {
    "id": "2e89e420a7255bc542a66dcbb92f67af",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "云裳缟带步摇冠，谁遣瑶姬下广寒。",
      "默侍先生浑不语，风枝时听佩珊珊。"
    ]
  },
  {
    "id": "2e89e420a7255bc542a66dcbd5132d73",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "广平援笔赋梅花，富艳清便底死夸。",
      "况有西湖隐君子，句中能道影横斜。"
    ]
  },
  {
    "id": "2e89e420a7255bc542a66dcb598bbc10",
    "title": "叶梦授送家园梅花且以绝句十五章见示次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "草木冻死山中村，惟有梅花解返魂。",
      "弱植孤根傲霜霰，玉奴终不负东昏。"
    ]
  },
  {
    "id": "2e89e420a7255bc59a1f5a7a55cbc14e",
    "title": "留题凝翠阁二绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "重到沙阳十二春，新罹兵火为伤神。",
      "欲论旧事无知者，只有青山是故人。"
    ]
  },
  {
    "id": "2e89e420a7255bc59a1f5a7a18138263",
    "title": "留题凝翠阁二绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "山秀波平望不穷，此身浑堕翠光中。",
      "兵戈满眼栖何地，注目溪头群玉峰。"
    ]
  },
  {
    "id": "2e89e420a7255bc5ff3644e6cb319ed7",
    "title": "兴国璨老浴堂新成以伽佗见示戏成三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "湛然定水满新池，试浴金毛狮子儿。",
      "普愿众生尽无垢，此身何惜汗成泥。"
    ]
  },
  {
    "id": "2e89e420a7255bc5ff3644e6e9375944",
    "title": "兴国璨老浴堂新成以伽佗见示戏成三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "汤泉海涌气云蒸，垢去心安身倍轻。",
      "谁道圆通非外护，却因妙触得宣明。"
    ]
  },
  {
    "id": "2e89e420a7255bc5ff3644e6f218f1a0",
    "title": "兴国璨老浴堂新成以伽佗见示戏成三绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "池中已具八功德，浴处还敷七净华。",
      "妙体本来尘不染，何妨痒处与抓爬。"
    ]
  },
  {
    "id": "2e89e420a7255bc5300e468cc547a179",
    "title": "温泉二绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "温冷泉源各自流，天教施浴雪峰陬。",
      "众生尘垢何时尽，汩汩人间几度秋。"
    ]
  },
  {
    "id": "2e89e420a7255bc5300e468c81b48971",
    "title": "温泉二绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉池金屋浴兰芳，千古华清第一汤。",
      "何似此泉浇疾病，不妨更入荔枝乡。"
    ]
  },
  {
    "id": "2e89e420a7255bc55873035e0e8ce5fa",
    "title": "初见梅花三绝句奉呈王丰甫待制",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江梅何处不先春，海峤初逢若故人。",
      "谁谓冰姿太清淡，一回相见一回新。"
    ]
  },
  {
    "id": "2e89e420a7255bc55873035e90d0ab19",
    "title": "初见梅花三绝句奉呈王丰甫待制",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "开花不许众芳知，冷艳幽芳特地奇。",
      "霜霰不飞闽候暖，更留绿叶伴青枝。"
    ]
  },
  {
    "id": "2e89e420a7255bc55873035eca3ca87e",
    "title": "初见梅花三绝句奉呈王丰甫待制",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "每将香剂学江梅，及嗅梅花始觉非。",
      "月夜故园浮动处，攀条嚼蕊几时归。"
    ]
  },
  {
    "id": "2e89e420a7255bc54be3e897778a1805",
    "title": "马友馀党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "貔貅一夜渡湘江，贼垒朝临尽出降。",
      "自古成功在机会，周郎赤壁岂难双。"
    ]
  },
  {
    "id": "2e89e420a7255bc54be3e8970a4108db",
    "title": "马友馀党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "王师破贼凯歌还，积甲高于熊耳山。",
      "尽选精强付诸将，威声已足镇荆蛮。"
    ]
  },
  {
    "id": "2e89e420a7255bc54be3e897327e1af7",
    "title": "马友馀党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "赤眉铜马与黄巾，汉魏收功岂异人。",
      "驾驭抚绥要有术，从来盗贼本王臣。"
    ]
  },
  {
    "id": "2e89e420a7255bc54be3e8974a4b93b9",
    "title": "马友馀党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "祝融道士苍生雨，万事须知总是天。",
      "宣畅威灵聊塞责，乞身从此老林泉。"
    ]
  },
  {
    "id": "2e89e420a7255bc5f0da8bdf7efe48ca",
    "title": "余两过湖湘皆以事阻不到南岳今自衡趋潭意谓决可一到又以新讨降步谅之众不果往为之怅然成两绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衡岳峥嵘倚太清，长时雾雨少晴明。",
      "我来却恨缘征讨，不得祝融峰上行。"
    ]
  },
  {
    "id": "2e89e420a7255bc5f0da8bdf0d8f2338",
    "title": "余两过湖湘皆以事阻不到南岳今自衡趋潭意谓决可一到又以新讨降步谅之众不果往为之怅然成两绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "七年三到楚江边，阻上衡山信鲜缘。",
      "此去便为归老计，不知重到是何年。"
    ]
  },
  {
    "id": "2e89e420a7255bc5a7e7b9e6ac61d1d6",
    "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "车船新制得前规，鼓蹈双轮势似飞。",
      "创物从来因智者，世间何事不由机。"
    ]
  },
  {
    "id": "2e89e420a7255bc5a7e7b9e606ed3af3",
    "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "战舰初成阅水军，旌旗戈甲照湘滨。",
      "浑人未识舟师制，叹息工夫若鬼神。"
    ]
  },
  {
    "id": "2e89e420a7255bc5a7e7b9e653b91fb3",
    "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "长江巨浸虽天设，控制堤防本在人。",
      "暇日不为坚守计，临危何以扼通津。"
    ]
  },
  {
    "id": "2e89e420a7255bc5a7e7b9e6acc1d2a7",
    "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "曹瞒百万瞰江滨，谁遣孙郎会解纷。",
      "满眼旌旃风浪里，景升方觉是鸡豚。"
    ]
  },
  {
    "id": "2e89e420a7255bc5a7e7b9e64962a2fb",
    "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "刘裕当年西入关，楼船浮渭取长安。",
      "不施舻棹争先进，坐使秦人破胆看。"
    ]
  },
  {
    "id": "2e89e420a7255bc5e5c4b8f203a03336",
    "title": "宿疏山戏成一绝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "疏山缘熟岂无由，暂到人人识故侯。",
      "临别殷勤语禅子，只来托宿不来游。"
    ]
  },
  {
    "id": "2e89e420a7255bc584a1830f819effab",
    "title": "飓风二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "自从岭海入闽中，乃始今朝识飓风。",
      "南极只愁天柱折，兰台休更论雌雄。"
    ]
  },
  {
    "id": "2e89e420a7255bc584a1830ffcad90ba",
    "title": "飓风二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "云气飘扬万马驰，占风先有土人知。",
      "飞沙拔木浑闲事，只怕山园损荔枝。"
    ]
  },
  {
    "id": "2e89e420a7255bc5c03a9cd3990a4f79",
    "title": "初食荔枝四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "烟雨蒙蒙半暑时，轻红旋摘自提携。",
      "不知谁是善知识，断送归家食荔枝。"
    ]
  },
  {
    "id": "2e89e420a7255bc5c03a9cd358ee51da",
    "title": "初食荔枝四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平昔传闻十八娘，丰肌秀骨有馀香。",
      "今朝亲到芳丛下，应许幽人餍饫尝。"
    ]
  },
  {
    "id": "2e89e420a7255bc5c03a9cd3898406a1",
    "title": "初食荔枝四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "堆盘盛喜珠玑满，绕齿乍惊冰雪香。",
      "病酒相如正消渴，不妨时擘绛紬囊。"
    ]
  },
  {
    "id": "2e89e420a7255bc5c03a9cd32db5fe11",
    "title": "初食荔枝四绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南海何年贡荔枝，知音千古有杨妃。",
      "华清赐浴娇无力，一骑红尘初到时。"
    ]
  },
  {
    "id": "2e89e420a7255bc5d8597bc8830a9def",
    "title": "夜月",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "冰轮杳杳碾层空，独坐凄然秋色中。",
      "深院无人共清景，静闻金井落梧桐。"
    ]
  },
  {
    "id": "2e89e420a7255bc5d8597bc87656787b",
    "title": "夜月",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "广寒宫殿碧霄傍，散下霏霏风露香。",
      "斟酌姮娥怜我老，故窥书幌照人床。"
    ]
  },
  {
    "id": "2e89e420a7255bc5ea7121c1e45cb850",
    "title": "千叶碧桃二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春光欲暮碧桃开，烟露相和染玉腮。",
      "仙苑何人移得种，风光疑自茂陵来。"
    ]
  },
  {
    "id": "2e89e420a7255bc5ea7121c1a4841c7d",
    "title": "千叶碧桃二绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "每恨桃花抵死红，年年秾艳笑春风。",
      "谁知零落胭脂后，浅碧微开烟雨中。"
    ]
  },
  {
    "id": "2e89e420a7255bc57d543027bdd7ea60",
    "title": "绝句奉约圭禅师相过同食荔枝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荔子新来已着花，千林行见烂朝霞。",
      "幽人莫恋雪峰境，拄杖穿云过我家。"
    ]
  },
  {
    "id": "2e89e420a7255bc57d5430274725d5de",
    "title": "绝句奉约圭禅师相过同食荔枝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荔子丹兮满翠岚，能将法味发芳甘。",
      "舌根幸有圆通在，何惜南来与遍参。"
    ]
  },
  {
    "id": "2e89e420a7255bc59bd2215a21336a17",
    "title": "读庄子六绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "漆园仙吏已宾霄，浩荡奇言久寂寥。",
      "鹏鴳何须迭相笑，斯游安往不逍遥。"
    ]
  },
  {
    "id": "2e89e420a7255bc59bd2215a5dfdc8c4",
    "title": "读庄子六绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "世间物论最难齐，有万初从一气吹。",
      "若会此心平等法，天渊元自绝高卑。"
    ]
  },
  {
    "id": "2e89e420a7255bc59bd2215a7ed1bf38",
    "title": "读庄子六绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "养生有主卫生经，神守全时岂废形。",
      "游刃有馀刀不挫，解牛须是学庖丁。"
    ]
  },
  {
    "id": "2e89e420a7255bc59bd2215a61395bcb",
    "title": "读庄子六绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "濠上观鱼适意时，从容鱼乐独心知。",
      "何须更问鱼非我，能见鱼游复是谁。"
    ]
  },
  {
    "id": "2e89e420a7255bc59bd2215aad183f6d",
    "title": "读庄子六绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宁作泥涂曳尾龟，难堪刍豢庙中牺。",
      "从来一臂重天下，肯以此身轻用为。"
    ]
  },
  {
    "id": "2e89e420a7255bc59bd2215af973d97b",
    "title": "读庄子六绝句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "诋欺儒墨每云云，刍狗诗书迹已陈。",
      "泯绝是非归道妙，扫除糠秕见天真。"
    ]
  },
  {
    "id": "2e89e420a7255bc542907baec3e987b6",
    "title": "茅斋成乾元圭老以拄杖旄牛拂见遗成二绝句以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "横挑世界鸿毛举，平打虚空冰片消。",
      "今日拈来居士手，穿云渡水且逍遥。"
    ]
  },
  {
    "id": "2e89e420a7255bc542907bae7aa6e552",
    "title": "茅斋成乾元圭老以拄杖旄牛拂见遗成二绝句以报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "不取非廉取不贪，玉装麈尾谩毵毵。",
      "年来居士无言说，立起从教作么参。"
    ]
  },
  {
    "id": "2e89e420a7255bc50deab815a68c9cfe",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "并蒂芙蓉出绿波，靓妆鸾鉴照双娥。",
      "风清月晓微开处，无那幽人独见何。"
    ]
  },
  {
    "id": "2e89e420a7255bc50deab815d3239dc8",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁把人间比梦间，本来梦觉两闲闲。",
      "清风一枕北窗下，游遍江南多少山。"
    ]
  },
  {
    "id": "2e89e420a7255bc50deab8153b639988",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "病翁饵药欲扶衰，自斸霜根种种移。",
      "端为出山成小草，白云深处养青芝。"
    ]
  },
  {
    "id": "2e89e420a7255bc50deab8152937a81a",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "雪避繁华叶胜云，野亭秋后露苞新。",
      "橘中不减商山乐，留与昂藏四老人。"
    ]
  },
  {
    "id": "2e89e420a7255bc50deab815f1898802",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "槛外新篁玉笋抽，和烟滴露碧先浮。",
      "此君一日难相舍，疑我前身是子猷。"
    ]
  },
  {
    "id": "2e89e420a7255bc50deab8157d77be6a",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "平生最赏荔枝名，手植芳根傍草亭。",
      "嘉木亦知人意重，着花不待一周星。"
    ]
  },
  {
    "id": "2e89e420a7255bc50deab815071176ec",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "团团双桂拂茅斋，虚幌疏棂尽日开。",
      "会待秋高风露下，清香飘泛月中来。"
    ]
  },
  {
    "id": "2e89e420a7255bc50deab8157e159513",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "尽道幽兰是国香，沐汤纫佩慕芬芳。",
      "何如邂逅同心士，一吐胸中气味长。"
    ]
  },
  {
    "id": "2e89e420a7255bc50deab815ff8543bd",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "收拾群英赖化工，嫣然红紫自成丛。",
      "四时不绝芳菲意，谁谓春归阆苑中。"
    ]
  },
  {
    "id": "2e89e420a7255bc50deab815ca7d27d9",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "旋凿幽池象玉圭，莲开红素两相辉。",
      "年来居士心离垢，天女从教试染衣。"
    ]
  },
  {
    "id": "2e89e420a7255bc50deab815410b10d1",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "乔木森森借绿阴，曲塘波影漾疏林。",
      "龟鱼不用愁清浅，藻荇菰蒲隐映深。"
    ]
  },
  {
    "id": "2e89e420a7255bc50deab815d95e1803",
    "title": "十二咏双莲阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "寸根九节结孤芳，青剑凌波日日长。",
      "幸有仙方辨真赝，医师休更进菖阳。"
    ]
  },
  {
    "id": "2e89e420a7255bc5c9fc5e934c3c6673",
    "title": "陈国佐左司寄示天台山图以绝句两章报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "往年曾读兴公赋，颇爱天台擅美名。",
      "数幅生绡传貌得，恍如陆地到蓬瀛。"
    ]
  },
  {
    "id": "2e89e420a7255bc5c9fc5e935227c3c3",
    "title": "陈国佐左司寄示天台山图以绝句两章报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "应真飞锡游行处，峭壁危峰跨石桥。",
      "便欲远寻方广寺，却疑图上有嘉招。"
    ]
  },
  {
    "id": "2e89e420a7255bc5cd068372c891817d",
    "title": "丹霞本老见示拂子并颂次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "钝根不会世间机，且作东山老住持。",
      "有个旄牛闲拂子，用时由我不由伊。"
    ]
  },
  {
    "id": "2e89e420a7255bc573802e2a21a9d4c0",
    "title": "致奠张柔直知郡龙图以诗四章哭之书置灵几以代祭文",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一枰两浅旧相期，叹息君今愿已违。",
      "却把荔枝三奠酒，数行衰泪湿深衣。"
    ]
  },
  {
    "id": "2e89e420a7255bc573802e2a1726a32b",
    "title": "致奠张柔直知郡龙图以诗四章哭之书置灵几以代祭文",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "只鸡斗酒祭夫君，尚想平生意气亲。",
      "痛惜中原未恢复，如何天乃丧斯人。"
    ]
  },
  {
    "id": "2e89e420a7255bc573802e2aafcbd172",
    "title": "致奠张柔直知郡龙图以诗四章哭之书置灵几以代祭文",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去岁如今会豫章，从容谈笑共衔觞。",
      "岂期便作终天诀，尺素开时神内伤。"
    ]
  },
  {
    "id": "2e89e420a7255bc573802e2a52ec422d",
    "title": "致奠张柔直知郡龙图以诗四章哭之书置灵几以代祭文",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "连夕频频梦见君，依然野鹤处鸡群。",
      "不须遗恨功名浅，世事浑如空际云。"
    ]
  },
  {
    "id": "2e89e420a7255bc5c87268ca8a5a9fcc",
    "title": "读书堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "灵洞水清仙可访，南岩木古佛同居。",
      "公馀问佛寻仙了，赢得安闲剩读书。"
    ]
  },
  {
    "id": "2e89e420a7255bc5c1fae9ae85fcb584",
    "title": "三衢道中",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "行色虚无里，人声烟霭间。",
      "浪纹来縠水，地势逼柯山。",
      "浅濑通舟涩，飞桥跨石弯。",
      "风高云冉冉，滩急水潺潺。",
      "野迥松篁秀，境幽鸡犬闲。",
      "轻装因路险，隐耳觉言蛮。",
      "村酿酤来薄，溪鳞买得悭。",
      "浦晴鸣雁浴，林暝舞鸦还。",
      "寺僻殿阁古，堂虚苔藓斑。",
      "僧房清夜宿，幽梦到乡关。"
    ]
  },
  {
    "id": "2e89e420a7255bc5a6e072b5c324736d",
    "title": "述怀",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "早游文翰圃，误齿缙绅涂。",
      "兰省为郎久，霜台奋舌孤。",
      "荷知诚特达，励志敢踌躇。",
      "屡赐枫宸对，亲蒙御笔除。",
      "月卿论钜礼，柱史进寒儒。",
      "黼座当阳日，螭坳载笔初。",
      "明堂颁政事，路寝集簪裾。",
      "绣案横雕槛，天香夹御炉。",
      "翠华来宝辇，清跸警嵩呼。",
      "法驾临真馆，芳尘从属车。",
      "重瞳瞻日月，粹色仰琼瑜。",
      "侍立亲龙衮，书言粲帝谟。",
      "视朝崇政罢，劝讲迩英馀。",
      "丽日明金殿，轻风响佩琚。",
      "漏声寒淅沥，槐影绿扶疏。",
      "紫橐陪时彦，黄扉寓直庐。",
      "仙游疑阆苑，清梦岂华胥。",
      "遇事肯怀禄，衔恩宁惜躯。",
      "惟惭涉道浅，岂恨与时迂。",
      "犬马知爱主，龟蛇思报珠。",
      "未终青史志，一奏皂囊书。",
      "谁谓爰丝直，端同汲黯愚。",
      "谪官来剑浦，襆被出神都。",
      "感激心独苦，飘零岁已徂。",
      "悽悽念终养，冉冉叹征途。",
      "四海尽蒙泽，孤臣方向隅。",
      "愿回天上照，一起辙中枯。"
    ]
  },
  {
    "id": "2e89e420a7255bc5a226716a79b719fe",
    "title": "六月十八日同陈兴宗邓成彦志宏早会凝翠阁晚游泛碧斋",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "高阁凝虚翠，虚斋泛碧川。",
      "七峰连秀色，万户锁晴烟。",
      "风物悲游子，登临集众贤。",
      "伊蒲修净供，香雾缭芳筵。",
      "嗜酒陶元亮，狂吟白乐天。",
      "嫩菱披紫角，新荔擘红圆。",
      "文字真清饮，溪山结胜缘。",
      "画桥横螮蝀，绣岭卧蜿蜒。",
      "落日生气霭，移舟信溯沿。",
      "星河光耿耿，风露气涓涓。",
      "山吐三更月，人游半夜船。",
      "乱萤行熠耀，宿鹭立联拳。",
      "尽兴忘归棹，衔杯约倒莲。",
      "乘槎疑犯汉，御气欲登仙。",
      "但有诗千首，何妨谪九年。",
      "深惭二三子，陪我亦萧然。"
    ]
  },
  {
    "id": "2e89e420a7255bc5ae5b4e63899b854e",
    "title": "和陶渊明归田园六首其六",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "贫者无置锥，富者连阡陌。",
      "嗟予亦何幸，伏腊粗能适。",
      "但使岁事丰，便足给朝夕。",
      "人生几何时，倏如驹过隙。",
      "惟当适我心，安能供物役。",
      "著书聊寄怀，底之或可绩。",
      "吾身虽不遇，吾言期有益。"
    ]
  },
  {
    "id": "2e89e420a7255bc56938de62a487790b",
    "title": "自沙阳乘泛碧斋至洛阳口",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "罪大昔来谪，恩宽今许归。",
      "碧斋还泛泛，翠阁已依依。",
      "箫鼓转山曲，旌旗摇夕晖。",
      "馀霞方散乱，倦鸟亦归飞。",
      "颇悟邯郸梦，还寻莱子衣。",
      "耄倪嗟得去，朋友惜相违。",
      "讵有甘棠爱，徒知蘧玉非。",
      "劳生成底事，归老钓鱼矶。"
    ]
  },
  {
    "id": "2e89e420a7255bc5d793748820e04b8c",
    "title": "草宰执书论方寇事戏成",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江浙巨盗起，东南皆震惊。",
      "王师殊未出，赤子若为情。",
      "试赠绕朝策，愿飞燕将城。",
      "非因肉食鄙，只欲庙谟成。",
      "汲黯复妄发，终军思请行。",
      "怀亲寸心急，报国一身轻。",
      "曹刿亦问战，申胥还乞兵。",
      "群公佐天子，努力剪鲵鲸。"
    ]
  },
  {
    "id": "2e89e420a7255bc5360eea69425a410d",
    "title": "小阁晚望书怀一百韵示仲弟并简顾子美",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岁晏群阴积，天高霰雪晴。",
      "西山来爽致，小阁湛虚明。",
      "曲槛驰孤照，微云点太清。",
      "泛观周宇宙，旷望出枝撑。",
      "九陇龙蛇伏，梁溪组练萦。",
      "翠烟浮近市，碧瓦丽高甍。",
      "湖外千岩秀，林端一带平。",
      "松篁森荟蔚，楼观郁峥嵘。",
      "天末氛埃敛，坤倪物象呈。",
      "清风生户牖，秀色入轩楹。",
      "北极星辰拱，东皋雨露赢。",
      "寸怀舒远目，万感集孤情。",
      "忆昨陪螭殿，终年侍玉京。",
      "含毫青琐闼，通籍凤凰城。",
      "奖擢知恩重，临危觉死轻。",
      "囊书朝入奏，襆被夕徂征。",
      "去历溪山险，归虞盗贼惊。",
      "西江足波浪，南国满旃旌。",
      "迂路良非策，寻家不计程。",
      "天戈戡猰貐，庙略扫欃枪。",
      "芜没田园在，欢呼仆隶迎。",
      "乱离才甫定，患祸忽相婴。",
      "风木悲摧感，祥琴惨怆声。",
      "誓终坟墓守，望绝缙绅荣。",
      "卜筑诚长计，栖迟岂钓名。",
      "当为千载蛰，那作九皋鸣。",
      "示舌羞张子，轻身笑祢衡。",
      "盘桓且丘壑，腾踏自公卿。",
      "未具函关驾，聊从谷口耕。",
      "岁功方险恶，供给敢丰盈。",
      "瘠陇饶稂莠，彪池秕稻粳。",
      "何心谋肉食，充腹但藜羹。",
      "孤笑弹长铗，微吟就短檠。",
      "开编聊自慰，攻苦饱曾更。",
      "卮酒和糟粕，盘飧杂蚌蛏。",
      "恐须食翠柏，尚未斸黄精。",
      "腊破冰澌解，春回草木萌。",
      "且休吟蟋蟀，行复听鸧鹒。",
      "献岁三朝始，初阳一气亨。",
      "小梅舒冻蘖，疏柳茁枯茎。",
      "帘幕还飞燕，园林又转莺。",
      "试编居士屩，学种故侯寓。",
      "抱瓮浇芝术，联畦莳杜蘅。",
      "摘甘聊共剖，钓美得同烹。",
      "烟艇笭箵稳，云溪略彴横。",
      "行吟携古锦，坐隐寄文枰。",
      "据石从攲帽，临流可濯缨。",
      "闲中端有趣，身外更无营。",
      "古寺回峦拥，细泉幽窦倾。",
      "带云斟晓杓，和月贮春罂。",
      "绕径摇金碎，循除响玉琤。",
      "由来穿蜡屐，未必羡葱珩。",
      "借问披衣惯，何如结佩綪。",
      "端知绶若若，不假铁铮铮。",
      "匠石宜遗栎，山川讵舍骍。",
      "甘为书里蠹，惮作庙中牲。",
      "云鹄翰方铩，风鸢羽正翃。",
      "隐沦随绮皓，菹醢叹韩彭。",
      "坐逸真侥幸，时康孰使令。",
      "普天期一稔，率土庆群氓。",
      "耒耜三农出，仓箱万宝成。",
      "馀粮饱羸瘵，大屋芘嫠𡞦。",
      "稚耋皆含哺，潢池不弄兵。",
      "人咸安畎亩，吾亦乐柴荆。",
      "已与猿猱侣，犹怀犬马诚。",
      "忧心虽悄悄，执节信硁硁。",
      "老去将忘世，朋来且命觥。",
      "嘉宾期座满，陋巷或车轰。",
      "幽鸟会心近，良辰乐事并。",
      "黄粱菹露薤，白蟹芼霜橙。",
      "何苦三升恋，当为五斗酲。",
      "涧莼舒翠缕，林笋脱文䙀。",
      "池草铺新绿，亭花藉落英。",
      "醉眠方栩栩，儿泣任喤喤。",
      "庭树朝嘲雀，书帷夜话蜻。",
      "心清香篆缭，耳隐梵钟鎗。",
      "游宦从诸季，浮沉许拙兄。",
      "棣华知晔晔，伐木亦丁丁。",
      "操履资磨琢，论文贵讨评。",
      "杖藜扶跛倚，药剂发聋盲。",
      "绝倒心都醉，奔驰视只瞠。",
      "风流怀卫玠，敏捷忆袁宏。",
      "愿见摩天手，真成掷地玎。",
      "戈矛万人敌，脍炙五侯鲭。",
      "意妙操干舞，声希舍瑟铿。",
      "味深饴醴酪，调古奏韺䪫。",
      "文社谁襟袖，诗坛为主盟。",
      "中书仗毛颖，发墨赖陶泓。",
      "友直常希黯，言刚酷鄙枨。",
      "藏刀真善割，胶柱未能筝。",
      "数马须资策，驰车必式衡。",
      "传家惟义训，教子谢金籯。",
      "婚嫁何时毕，遨嬉莫我争。",
      "浮家苕水去，乘兴剡川行。",
      "吴殿悲游鹿，秦宫吊拱鼪。",
      "炉峰看瀑布，缑岭听吹笙。",
      "神岳登嵩华，仙洲指沃瀛。",
      "冲天思御鹤，跨海欲骑鲸。",
      "浩荡愁千古，翱翔抚八纮。",
      "会当期若士，高揖笑浮生。"
    ]
  },
  {
    "id": "2e89e420a7255bc5ad5e0dc08f313de5",
    "title": "宝剑联句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "造化炉锤巧，山溪矿镤良。",
      "精金付欧冶，妙手铸干将。",
      "淬砺呈锋锷，飞腾辨耿光。",
      "青黄司火候，爪发助祈禳。",
      "桃氏几时献，龙文难久藏。",
      "鳞皴识松理，乙屈认鱼肠。",
      "黯黯青蛇色，炎炎赤帝祥。",
      "提携起三尺，驾驭牧群狼。",
      "弹铗悲冯子，夸镡悟赵王。",
      "神功归不试，利用运无旁。",
      "赠客千金直，方人百鍊钢。",
      "还须玉具饰，何用蒯缑装。",
      "讵使妖腰喜，当容节士狂。",
      "纯卢非妩媚，巨阙太坚刚。",
      "郁勃冲牛斗，蛇蜒接混茫。",
      "畴能宝于越，俱议刻艅艎。",
      "抆拭资神土，珍藏閟宝房。",
      "斩蛟诚壮勇，剸象见铦铓。",
      "韩信归高祖，朱云赐尚方。",
      "雄材元倚仗，佞胆已飞扬。",
      "浑脱公孙舞，缦胡庶士伤。",
      "吴钩能曲折，蜀汉有文章。",
      "六赐恩何厚，三名怨未偿。",
      "先知吼蛟兕，摩钝凛冰霜。",
      "犬子尝思击，猿公莫敢当。",
      "翁归备文武，季路戒彊梁。",
      "疾视真何事，要盟或可臧。",
      "镵天隳彗孛，适野走彷徨。",
      "麾拂飞雷电，轩昂变雨旸。",
      "刺强同匕首，定乱岂长枪。",
      "叔向排当御，昭王畏拙倡。",
      "买牛今欲老，铸鏄岁方穰。",
      "徐国留吴札，鸿门蔽顶庄。",
      "拄颐真贵盛，击柱妄披猖。",
      "曜攒山妖见，秦兴水怪彰。",
      "万人犹可敌，一吷未应扬。",
      "不动惊公胜，为夸异伯阳。",
      "断匜犹未妙，穿屋始非常。",
      "止水涵晶莹，疏星点角芒。",
      "聊须为武备，何必事戎行。",
      "要并宗臣履，休同小盗裳。",
      "冲星怜杜子，斫地叹王郎。",
      "不假蒙须便，真成刃手创。",
      "新硎如可发，故物未应忘。",
      "黠虏称兵急，王师击鼓镗。",
      "氛埃期扫荡，心胆为开张。",
      "未斩楼兰级，那销黔首疮。",
      "几回开匣罢，但欲引杯长。",
      "聊复防身佩，毋为跃水亡。",
      "报君吾志毕，以尔倚扶桑。"
    ]
  },
  {
    "id": "2e89e420a7255bc5e222f5a5cefe3d6e",
    "title": "胶山兰若幽胜予寓梁溪久而未之到闻翁士特携家居其间赋诗见意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闻道胶山寺，幽深过惠山。",
      "僧房穿窈窕，石溜落孱颜。",
      "地僻车马绝，山空松桂环。",
      "钟声清霭外，刹影白云间。",
      "旅泊君得计，飘流吾念还。",
      "时危暂安适，景胜且跻攀。",
      "耿耿寸心赤，萧萧双鬓斑。",
      "抢攘悯瓯越，寂寞堕荆蛮。",
      "风月三千首，轩裳五两纶。",
      "戎车伤浩荡，彩服羡斑斓。",
      "天地旌麾满，江湖鸥鹭闲。",
      "何时共樽酒，世路正多艰。"
    ]
  },
  {
    "id": "2e89e420a7255bc52d8eb83dffc2fd4f",
    "title": "翁士特见示山字韵诗两篇复次前韵寄之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "未展垂天翼，聊寻避地山。",
      "宝坊资小隐，彩服奉慈颜。",
      "乡邑兵戈满，轩窗紫翠环。",
      "遥知排遣处，只在倡酬间。",
      "离索嗟时久，诗篇喜使还。",
      "故情尤觉重，佳句不容攀。",
      "洒落吴笺湿，韬藏古锦斑。",
      "开缄惊璀璨，逼耳听绵蛮。",
      "陋质尘黄閤，高材困绿纶。",
      "青衿同婉娈，华发怅斑斓。",
      "顾我方遐弃，如公岂久闲。",
      "何须叹飘泊，吾道属多艰。"
    ]
  },
  {
    "id": "2e89e420a7255bc52d8eb83d87a8b732",
    "title": "翁士特见示山字韵诗两篇复次前韵寄之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "踏遍江南土，来游湖外山。",
      "地卑惊鵩鸟，天远忆龙颜。",
      "淮海屯貔虎，戈矛杂佩环。",
      "驰心万里外，回首五云间。",
      "飒沓方多故，飘零且未还。",
      "桃源期可问，铁锁怅难攀。",
      "霜重丹枫落，江清锦石斑。",
      "梦馀惊蚁垤，争极叹蜗蛮。",
      "且隐重重几，深藏若若纶。",
      "江篱纷掩苒，湘竹晕斑斓。",
      "水国鼋鼍横，琳宫日月闲。",
      "亲朋未相弃，莫使雁书艰。"
    ]
  },
  {
    "id": "2e89e420a7255bc51ed717101f33c763",
    "title": "南渡次琼管江山风物与海北不殊民居皆在槟榔木间黎人出市交易蛮衣椎髻语音兜离不可晓也因询万安相去犹五百里僻陋尤甚黄茅中草屋二百馀家资生之具一切无有道由生黎峒山",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "巨舶浮于海，长飙送短篷。",
      "夜潮和月白，晓日跳波红。",
      "云影摇修浪，澜光接远空。",
      "喜过三合流，愁远冠头峰。",
      "雷化迷天际，琼儋入望中。",
      "地遥横一线，山露点群鸿。",
      "偶脱鲸鲵患，尤欣气俗同。",
      "川原惊老眼，稚耋看衰翁。",
      "蛮市虾鱼合，宾居栋宇雄。",
      "人烟未寥落，竹树自葱茏。",
      "碧暗槟榔叶，香移薄荷丛。",
      "金花翔孔翠，彩幕问黎童。",
      "南极冬犹暖，中原信不通。",
      "管宁虽迹远，阮籍已途穷。",
      "澒洞沧波里，苍茫返照东。",
      "客愁浑不寝，鼓角五更风。"
    ]
  },
  {
    "id": "2e89e420a7255bc51ed7171015a9d908",
    "title": "南渡次琼管江山风物与海北不殊民居皆在槟榔木间黎人出市交易蛮衣椎髻语音兜离不可晓也因询万安相去犹五百里僻陋尤甚黄茅中草屋二百馀家资生之具一切无有道由生黎峒山",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "四郡环黎母，穷愁最万安。",
      "峒氓能悯寇，泷吏岂欺韩。",
      "草屋丛篁里，孤城瘴海端。",
      "民居才百数，道里尚艰难。",
      "径陆忧生蜑，乘桴畏怒澜。",
      "飓风能破胆，疠气必摧肝。",
      "去死垂垂近，资生物物殚。",
      "舶来方得米，牢罄或无餐。",
      "树芋充嘉馔，螷蠃荐浅盘。",
      "蒌藤茶更苦，淡水酒仍酸。",
      "黎户花缦服，儒生椰子冠。",
      "槟榔资一醉，吉贝不知寒。",
      "何必从詹尹，无因咏考槃。",
      "失图嗟罪大，得此荷恩宽。",
      "顾影同三友，谈空不二观。",
      "中州杳何在，犹共月团栾。"
    ]
  },
  {
    "id": "2e89e420a7255bc58bd8226c75a21ffb",
    "title": "槟榔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "疏林苍海上，结实已累累。",
      "烟湿赪虬卵，风摇翠羽旗。",
      "飞翔金鸑鷟，掩映箨龙儿。",
      "濩落咍椰子，匀圆讶荔支。",
      "当茶锁瘴速，如酒醉人迟。",
      "蒌叶偏相称，蠃灰亦谩为。",
      "乍餐颜愧渥，频嚼齿愁疲。",
      "饮啄随风土，端忧化岛夷。"
    ]
  },
  {
    "id": "2e89e420a7255bc55b0633c5fdbad37f",
    "title": "自学校之制废而戎马之患兴州县长民者不复以教育为意独容南鼎新郡庠招徕生徒弦诵之声不辍诚可嘉叹所建讲堂为名之曰育材辄成五言十韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "治世崇儒术，胶庠寓属临。",
      "自从驰羽檄，谁复念青衿。",
      "贤守来南纪，宏规肇泮林。",
      "飞翚开讲庑，鼓箧拂书蟫。",
      "采藻绣江水，仰高都峤岑。",
      "潜消戎马气，初习雅歌音。",
      "洙泗道非远，张姜贤至今。",
      "栽培成楚梓，追琢见南金。",
      "常衮闽风变，文翁蜀化深。",
      "愿言游学者，勉副育材心。"
    ]
  },
  {
    "id": "2e89e420a7255bc5f53ac678d9e0e804",
    "title": "次韵士特见怀古风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "遭遇登黄閤，平生志寝丘。",
      "燋头无寸效，失脚落遐陬。",
      "一去苍龙阙，三惊白露秋。",
      "贾生时欲恸，平子不胜愁。",
      "鄂渚何曾到，兰江未许留。",
      "孤城逾地角，绝岛在鳌头。",
      "父子同双影，箪瓢付一舟。",
      "飘零已知幸，奇绝敢言游。",
      "望断归来鹤，情孚不下鸥。",
      "波涛从汹涌，鼓角助清幽。",
      "忽奉日边令，容还峤北州。",
      "天恩方肉骨，厉鬼漫持矛。",
      "力拯中兴业，深防不戴雠。",
      "当车虽怒臂，见险莫扶辀。",
      "往事追何及，来功勉或收。",
      "舍垣宜葺补，风雨正飕飗。",
      "离索何其久，吟哦谁与酬。",
      "管宁终著帽，王粲且登楼。",
      "阻绝江南信，淹留海上洲。",
      "归心良耿耿，去路尚悠悠。",
      "见说鲸奔网，仍传盗聚蟊。",
      "不知供羽卫，今有几貔貅。",
      "瓯越亦远矣，江淮已定不。",
      "视天真懵懵，知命罢休休。",
      "水有朝东性，嫠非恤纬忧。",
      "吾徒强餐饭，肉食自深谋。"
    ]
  },
  {
    "id": "2e89e420a7255bc57ac4f0567adff4bb",
    "title": "自梅趣汀行小路硗确",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "触热过梅川，硗嶅鸟道边。",
      "林深晴有雾，土旷昼稀烟。",
      "略彴横溪小，篮舆碍石偏。",
      "乱蝉鸣翳荟，叠涧泻潺湲。",
      "闽岭虽近止，江乡犹渺然。",
      "何曾愁瘴疠，只是怯危颠。",
      "借问劳行役，何如稳晏眠。",
      "遭时正艰棘，赋分自回邅。",
      "已幸生还里，宁辞险著鞭。",
      "夜凉栖野寺，相对月婵娟。"
    ]
  },
  {
    "id": "2e89e420a7255bc55217ebaee7e1cf93",
    "title": "自剑浦乘舟至水口溪流方涨备见湍激奔猛之状赋诗以纪其事",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "避地适南土，舍车登叶舟。",
      "春溪浑带雨，霁石出如牛。",
      "诘曲知操妙，飘腾觉去遒。",
      "烟笼岚翠滴，滩激浪花浮。",
      "廉利森排戟，盘回巧转辀。",
      "轻生真可戒，快意且销忧。",
      "滟滪过三峡，蓬壶访十洲。",
      "平生志江海，暮景侣巢由。",
      "易象观嘉遁，骚经赋远游。",
      "扁舟入吾手，此外更何求。"
    ]
  },
  {
    "id": "2e89e420a7255bc531624fa39fde6cd7",
    "title": "留题天宁明极堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "久客若飞蓬，年年气味同。",
      "犹欣容榻地，更得化人宫。",
      "郁勃炎蒸极，巍峨栋宇雄。",
      "疏林碎摇月，虚馆迥含风。",
      "万户轩楹外，三山指顾中。",
      "灵潮自朝夕，大舶各西东。",
      "怅望关河远，苍茫云海空。",
      "馀生寄闲旷，任运学庞翁。"
    ]
  },
  {
    "id": "2e89e420a7255bc5a11700c8d89f1407",
    "title": "咏怀十六韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衰年万事懒，此志有谁知。",
      "偶尔出何意，泛然归不迟。",
      "休为鵩鸟赋，幸及荔枝时。",
      "水石日在眼，旌旃非所思。",
      "携琴傍松径，置酒俯莲池。",
      "粲粲水花净，萧萧风叶披。",
      "忘言聊隐几，得趣剩围棋。",
      "天地惨将暮，风云徒尔为。",
      "物华去苒苒，草色自离离。",
      "密勿猿鹤侣，迢遥丘壑姿。",
      "亲朋有情话，图书皆吾师。",
      "扫室仅容膝，说诗真解颐。",
      "多惭鹓鹭羽，且咏鹡鸰诗。",
      "逸少誓独苦，孔君休乃宜。",
      "平生沧海约，岁晚鹿门期。",
      "喜近清秋节，那为宋玉悲。"
    ]
  },
  {
    "id": "2e89e420a7255bc5ad380638a14bed79",
    "title": "送张柔直赴岳州",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "荆楚通南国，巴陵据上游。",
      "江湖作襟带，民物会车舟。",
      "丧乱经多难，荒凉但一丘。",
      "高临洞庭野，无复岳阳楼。",
      "帝念苏疲俗，恩颁起故侯。",
      "光华剖符竹，辑睦拥貔貅。",
      "鲁肃规模在，陶公政绩优。",
      "远师前哲训，力赞中兴谋。",
      "群盗何难缚，侵疆傥可收。",
      "往分千里寄，为解九重忧。",
      "我已甘衰病，君方茂壮猷。",
      "三年共幽讨，此日动离愁。",
      "世事经纶急，渊衷寤寐求。",
      "着鞭先祖逖，悟主继千秋。",
      "阃外资奇画，樽前失胜流。",
      "潇湘有回雁，莫遣信沉浮。"
    ]
  },
  {
    "id": "2e89e420a7255bc5b460d0bca5ffb6b4",
    "title": "戏成短歌从志宏求芍药",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "东风不隔沙阳僻，嫩蕊浓花自春色。",
      "栟榈也是可怜人，每送梁溪慰愁寂。",
      "迩来芍药已盛开，供花未到吾须觅。",
      "赋梅岂害广平刚，乞醯更觉微生直。",
      "为将烂熳数枝红，伴我淋漓一丸墨。"
    ]
  },
  {
    "id": "2e89e420a7255bc5b8f640f38e1a663a",
    "title": "送士特兄下第之衡湘",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "都城三月春暮时，通津两岸杨花飞。",
      "送君结束适南楚，使我叹息生长悲。",
      "男儿功名致须早，夫子声誉久已驰。",
      "文章黼黻虽自许，时运龃龉将安施。",
      "霜蹄暂蹶未为失，云翮高举终非迟。",
      "人生且求适意处，天命会有不否期。",
      "潇湘千里渺烟浪，浮家早逐秋鸿归。",
      "娥英事实素难考，来时为读黄陵碑。"
    ]
  },
  {
    "id": "2e89e420a7255bc51df1b863200bed5c",
    "title": "谒告迎奉闻亲闱有醴泉之除不胜庆抃作诗寄叔易季言二弟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "薄宦便甘旨，两载官南徐。",
      "江山富佳致，足以为亲娱。",
      "昆弟尽在傍，承颜欢有馀。",
      "宁知驿书召，结束趋征途。",
      "旅食寓京华，梦想怀庭除。",
      "宸恩赐清燕，天语闻都俞。",
      "兰省幸备员，匪才惭冒居。",
      "思亲动归兴，谒告之东吴。",
      "晓出通津门，轻舠泛汴渠。",
      "莺花已烂熳，榆柳正扶疏。",
      "去去指苕霅，行行远神都。",
      "中途闻吉语，动色观除书。",
      "天子隆孝治，朝廷优老儒。",
      "犬马志欲养，获此伸区区。",
      "丘山恩施重，蝼蚁轻捐躯。",
      "寓书东飞鸿，早早达吾庐。",
      "季也在亲侧，援琴方舞雩。",
      "聆音想慰怿，具驾无踟蹰。",
      "会言亦近止，期以薰风初。"
    ]
  },
  {
    "id": "2e89e420a7255bc58ace4f835c1715be",
    "title": "同叔易季言游虎丘寺邂逅何得之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "理棹适闽粤，虎丘聊舣航。",
      "霜林正摇落，翠柏森成行。",
      "入门蹑磴道，乔木间疏篁。",
      "秦帝试剑石，破瓜分路傍。",
      "生公雨花台，说法今不亡。",
      "苍藓衣峭壁，枯荷响回塘。",
      "遂游剑池上，毛发森以张。",
      "沈沈下无底，疑有虬龙藏。",
      "镌削露天巧，胚胎劳混茫。",
      "清奇俨图画，秘怪叵测量。",
      "薜荔叠秀色，枇杷吐幽香。",
      "行行造梵宇，金碧相荧煌。",
      "危脊耸古殿，长腰曼修廊。",
      "凭虚架云阁，凿险通禅房。",
      "开轩俯吴会，蜂窠缭池隍。",
      "风烟寄远目，心逐征鸿翔。",
      "列岫霭遥碧，平湖湛孤光。",
      "追寻殊未倦，策杖登崇冈。",
      "幽独诗句苦，阖庐丘冢荒。",
      "五圣瞻象设，羽泉酌甘芳。",
      "西庵何闲寂，修竹自苍苍。",
      "脱履足生茧，解衣汗如浆。",
      "却携二三子，置酒白云堂。",
      "念旧已悽恻，感时增慨慷。",
      "况我方远涉，狷介怀刚肠。",
      "一杯且相属，世事都茫茫。",
      "冠冕志已冷，山林兴偏长。",
      "逝将脱羁束，超然傲羲皇。",
      "斯游信清绝，去去何时忘。"
    ]
  },
  {
    "id": "2e89e420a7255bc58bdd2d2e8f349fab",
    "title": "过吴江阻风游宁境寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "扁舟渡松江，惨淡天色恶。",
      "胜游得禅房，旷望倚虚阁。",
      "轩楹俯巨浸，云水互参错。",
      "长风驾惊浪，飞雪相喷薄。",
      "未应神龙怒，端有蛟鼍作。",
      "片帆天际来，飘忽如陨箨。",
      "波涛浩无涯，撑突殊不愕。",
      "奈何操我舟，惴慄缆添索。",
      "蜚廉也世情，逐客正落寞。",
      "深夜始归眠，蓬窗听鸣铎。"
    ]
  },
  {
    "id": "2e89e420a7255bc5e8872d44b7d0dcb1",
    "title": "松江第四桥",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "松江第四桥，风雨不可过。",
      "下有百尺蛟，蜿蜒枕桥卧。",
      "窟宅据要津，口腹长饥饿。",
      "每凭波涛势，能作舟楫祸。",
      "安得佽飞手，坐使神奸破。",
      "往来水无虞，时鼓清江柁。"
    ]
  },
  {
    "id": "2e89e420a7255bc550194a7836f0b236",
    "title": "操舟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吴儿便操舟，衣服皆楚制。",
      "出没波涛中，端如履平地。",
      "江湖渺千里，鼓柁等游戏。",
      "临深讵保身，涉险惟射利。",
      "天风难与期，飘骤出非意。",
      "倾覆瞬息间，永为鱼鳖饵。",
      "愿言戒畏涂，巧手不可恃。"
    ]
  },
  {
    "id": "2e89e420a7255bc54c750f6ab4ac7031",
    "title": "韩贾",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "退之守潮阳，戚嗟见章表。",
      "贾生傅长沙，自广托鵩鸟。",
      "拘达言虽殊，均为未能了。",
      "今我谪龙津，管库素所晓。",
      "粗令职事办，便觉溪山好。",
      "燕坐一室间，妄念悉除扫。",
      "岂复计穷通，端亦忘寿夭。",
      "回观古人心，颇叹二子小。"
    ]
  },
  {
    "id": "2e89e420a7255bc519d9abf5dd89c6cf",
    "title": "嘉禾道中遇夏侯子阳",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "京华契阔已再冬，扁舟野岸欣相逢。",
      "天寒水远飞霜风，谈笑坐觉回春容。",
      "年逾七十两颊红，真气上溯泥丸宫。",
      "剖符南海窥祝融，欲求丹砂访葛洪。",
      "问予执笔侍九重，胡为谪堕溪山中。",
      "迂愚久合亲耕农，君恩未报徒忡忡。",
      "飘零孤迹随断蓬，他日相忆看云鸿。"
    ]
  },
  {
    "id": "2e89e420a7255bc58785ecd36abda707",
    "title": "灵隐宫",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我昔曾游飞来峰，白猿昼挂峰上松。",
      "晔然灵光如彩虹，钟磬自响金仙宫。",
      "宦游漂泊西复东，虽欲再到无由从。",
      "帝居钧天陋瀛蓬，螭坳载笔侍重瞳。",
      "逆鳞聊试摩神龙，谪堕剑浦山重重。",
      "征鞍来此寻旧踪，恍如梦落烟霞中。",
      "朱楼宝殿飞玲珑，寒泉幽石欣相逢。",
      "门前池馆虚含风，一洗尘虑清心胸。",
      "明朝南去随征鸿，惆怅胜游回首空。"
    ]
  },
  {
    "id": "2e89e420a7255bc547301be4465dcaa6",
    "title": "长至",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "黄钟之宫萌一阳，万汇滋发犹潜藏。",
      "书云讵复别祥异，揆景渐可知舒长。",
      "闭关不行著易象，客子倦游悲故乡。",
      "周南太史长太息，禋祀无因陪祼将。"
    ]
  },
  {
    "id": "2e89e420a7255bc550a4b8bbf38c6d44",
    "title": "渡浙江",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "理棹适桐江，随潮过鱼浦。",
      "山寒雪犹积，江迥月初吐。",
      "御气凌烟霄，乘槎渡星渚。",
      "空蒙老龙吟，仿佛翠蛟舞。",
      "境清人自愁，夜静气尤古。",
      "独坐不成眠，霜晴听津鼓。"
    ]
  },
  {
    "id": "2e89e420a7255bc54f46d08cee5fa2e3",
    "title": "桐江行赠江致一少府",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "放浪江湖乃吾乐，羁束轩冕非所荣。",
      "谪官去为剑浦吏，鼓柁遂作桐江行。",
      "舣舟浙岸候潮至，百越微茫烟水外。",
      "波横天际海倒流，喷雪惊雷声震地。",
      "须臾风软潮已平，片帆去逐飞鸿轻。",
      "棹讴四起日西落，暮天杳杳惟参横。",
      "江山苍苍负残雪，江水茫茫浸寒月。",
      "谁云逐客苦悽凉，今我斯游最奇绝。",
      "清晨弭棹桐君庐，溪光山色世所无。",
      "故人见我一笑粲，杀鸡为黍聊相娱。",
      "嗟予仕宦等游戏，断梗飘蓬本无蒂。",
      "但令景物供吟哦，出处穷通何足计。",
      "此行幽讨殊未阑，满目叠叠皆云山。",
      "鹭飞鱼跃石齿齿，今夜且宿严陵滩。"
    ]
  },
  {
    "id": "2e89e420a7255bc55f9b155bbb3f5a0e",
    "title": "觉度寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "夕发富春渚，朝次桐君庐。",
      "桐君采药地，今作僧家居。",
      "石磴上窈窕，林芿下扶疏。",
      "山根二江合，清波见游鱼。",
      "霜晴响钟磬，日落归樵渔。",
      "客从何方来，弭棹聊踟蹰。",
      "清景难久驻，怅然还问途。"
    ]
  },
  {
    "id": "2e89e420a7255bc5f45025476e6cdf6f",
    "title": "陆行",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "水落石出溪难行，舍舟束装趋路程。",
      "徒御諠呶乌雀噪，衣冠瑰伟儿童惊。",
      "天寒野迥怯霜露，日暮途远伤蓬萍。",
      "我生胡为浪自苦，浊酒且向灯前倾。"
    ]
  },
  {
    "id": "2e89e420a7255bc572a2320c7d6edce5",
    "title": "短歌",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "周家柱史本吾祖，唐室谪仙尤所许。",
      "垂世空馀道德经，傲时且以诗酒名。",
      "我今去作龙津客，学道吟诗真自适。",
      "也胜骑马听朝鸡，晴压尘埃雨压泥。"
    ]
  },
  {
    "id": "2e89e420a7255bc5df22f87ab617666b",
    "title": "江南六咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南山，秀色晴光杳霭间。一带平凝愁翠黛，数峰孤绝耸烟鬟。"
    ]
  },
  {
    "id": "2e89e420a7255bc5df22f87a8baf5cff",
    "title": "江南六咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南云，片片飞来湘水滨。愁绝苍梧鼓瑟女，怅望阳台行雨神。"
    ]
  },
  {
    "id": "2e89e420a7255bc5df22f87a8a368dc7",
    "title": "江南六咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南月，依然照我伤离别。故人千里共清光，玉臂云鬟香未歇。"
    ]
  },
  {
    "id": "2e89e420a7255bc5df22f87ae6140a0c",
    "title": "江南六咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南竹，霜霰岁寒依旧绿。谁向溪边养箨龙，滴露摇风一林玉。"
    ]
  },
  {
    "id": "2e89e420a7255bc5df22f87a86c5d45b",
    "title": "江南六咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南梅，昨夜溪头玉雪开。赠远欲传千里恨，和烟为折一枝来。"
    ]
  },
  {
    "id": "2e89e420a7255bc5df22f87a5c9a3f7d",
    "title": "江南六咏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江南客，鬓发苍浪不堪摘。明时迁逐念前非，一夜愁吟霜月白。"
    ]
  },
  {
    "id": "2e89e420a7255bc547f2d568a7d5d0f7",
    "title": "宿栖真馆夜雪大作诘旦遂行",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一夜武夷三尺雪，岩壑无声闻竹折。",
      "云峰烟岫望都迷，玉树瑶林寒更发。",
      "山中道士毛骨奇，劝我留宿山前斋。",
      "轻装冒雪非得已，仙赏更待他年来。"
    ]
  },
  {
    "id": "2e89e420a7255bc502a64323ff9b603c",
    "title": "题栖真馆三十六韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "武夷古洞天，奇峰三十六。",
      "一溪贯群山，清浅萦九曲。",
      "溪边列岩岫，倒影浸寒绿。",
      "翩如鸾凤翔，矫若虬龙蹙。",
      "楼观耸岧峣，屏帏互重复。",
      "蜕仙骨遗金，游女肌削玉。",
      "鸡栖层岩巅，船插断崖腹。",
      "学馆存几案，仙机馀杼轴。",
      "蓝光莹澄潭，虹影挂飞瀑。",
      "翠竹荫天池，苍苔封石屋。",
      "绘禽顶长丹，遗迹指如掬。",
      "峨峨天柱峰，幔亭连翠麓。",
      "传闻武夷君，尝此会仙俗。",
      "飞桥几千丈，绝顶亘山足。",
      "障以翠云屏，藉以紫霞褥。",
      "瑶樽倾沆瀣，玉豆脯麟鹿。",
      "仙妃奏宾云，金鼓间丝竹。",
      "酒酣歌夕晖，叹息光景促。",
      "曾孙谁复在，往事空遗躅。",
      "至今风月夜，笙箫响虚谷。",
      "地灵饶泉石，山润秀草木。",
      "坐使七闽人，荫此仙灵福。",
      "嗟予真散材，性爱山水酷。",
      "仙经与地志，名字久已熟。",
      "薄宦方区区，仙赏宜碌碌。",
      "神游先梦寐，幽觌寄图录。",
      "宁知因谪宦，乃得厌所欲。",
      "沿溯穷幽深，应接劳耳目。",
      "开襟豁怀抱，壮观慰幽独。",
      "却邀白云归，伴此岩下宿。",
      "夜寒梦魂清，晓发轻装速。",
      "仙游须再来，何当谢羁束。"
    ]
  },
  {
    "id": "2e89e420a7255bc5a50104493a5265ef",
    "title": "剑潭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "当时神剑埋丰城，郁郁光气冲斗星。",
      "千年古狱斸幽扃，下得至宝双青萍。",
      "雌雄不知谁与名，拭以异土聊发铏。",
      "龙文星彩愈晶荧，正昼无影魑魅惊。",
      "雄飞霄汉随雷霆，雌跃渊水归延平。",
      "没人下瞰风涛生，天矫化作虬龙形。",
      "茂先博识非无凭，神物终合信有徵。",
      "沉沉潭影含虚明，宝气久秘必复呈。",
      "会当探取搜元精，佩服坐能驱百灵。",
      "奸谀膏血纷膻腥，与尔相携游太清。"
    ]
  },
  {
    "id": "2e89e420a7255bc5bbfd0ce444f22aea",
    "title": "沙阳",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "沙阳虽僻左，风土冠闽城。",
      "谁知乱山里，有此膏壤平。",
      "邑屋号华丽，溪山倍澄明。",
      "七峰转月色，十里无滩声。",
      "民俗素康阜，士夫多俊英。",
      "食饶鱼稻美，荫有松竹清。",
      "筦库职易办，尘劳念尤轻。",
      "萧然飘泊迹，忘此羁旅情。",
      "忽忽岁改律，欣欣木向荣。",
      "何当脱拘缚，春亩得躬耕。"
    ]
  },
  {
    "id": "2e89e420a7255bc5066f0d71942aa536",
    "title": "志宏见和再次前韵酴醾",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "寒过春光还漏泄，酴醾架上花如雪。",
      "轻盈皓色讶梅开，芬馥清香胜兰茁。",
      "龙须初引翠蔓长，玉质全看素英缀。",
      "结成幽洞自深沈，荫此芳醪更奇绝。",
      "铜瓶只浸两三枝，香在根尘都不歇。",
      "幽人赠我意已勤，却愧终朝烦采撷。",
      "子美惟愁花欲飞，渊明自爱门常闭。",
      "寻芳须趁春未残，更喜晴天垂彩霓。"
    ]
  },
  {
    "id": "2e89e420a7255bc56f46593e0821fd9a",
    "title": "再赋酴醾赠志宏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春入酴醾如愤泄，翻空万点枝头雪。",
      "浓花嫩蕊满柔柯，应笑蓬葭春亦茁。",
      "东君端的炫工夫，故把琼酥巧妆缀。",
      "含风触处便氛氲，带月看时更清绝。",
      "幽香移入小斋中，独比馀花最难歇。",
      "子应怜我惜春光，刺手钩衣几番撷。",
      "却嗟草木本无情，亦解随时自开闭。",
      "对花一醉更翻书，醉里犹能读为霓。"
    ]
  },
  {
    "id": "2e89e420a7255bc5766dc7370dfe4070",
    "title": "题陈氏隐圃佚老堂二十韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "处世如大梦，悟者能有几。",
      "钟鸣漏已尽，耽著不知止。",
      "贤哉颍川公，才老即谢事。",
      "悬车筑园池，归作隐君子。",
      "大块方逸我，顺之聊复尔。",
      "燕居二十年，坐进端为此。",
      "委形虽物化，妙湛本无死。",
      "我来恨不及，犹喜识其嗣。",
      "鬓眉皓已霜，眸子炯如水。",
      "头著白纶巾，萧散真晋士。",
      "传家有高风，何必拾青紫。",
      "衡门久不开，荒径为我洗。",
      "相携步方塘，春渌涨清泚。",
      "修篁间苍松，新槐杂嘉卉。",
      "断桥堆露箨，危架引烟蕊。",
      "荫庭桂团团，叠涧石齿齿。",
      "萧森无俗姿，旷远含古意。",
      "慰我放逐情，翛然百忧弭。",
      "缅怀前人风，安得九原起。",
      "相过不厌频，追随从此始。"
    ]
  },
  {
    "id": "2e89e420a7255bc56ce2fead84fe4c45",
    "title": "余赋佚老堂志宏见和复用前韵成一篇呈兴宗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "人生期百年，得老亦无几。",
      "超然高世士，急流贵勇止。",
      "挂冠神武门，不与王侯事。",
      "驱车返田庐，出关随父子。",
      "宁知千载后，夫子亦云尔。",
      "虚堂号佚老，游息长在此。",
      "心闲齐物我，漏尽谢生死。",
      "遗德蔼清芬，承家有贤嗣。",
      "行年逾六十，遇物如止水。",
      "岂惟诗家流，端是林下士。",
      "闭关园日涉，不种红与紫。",
      "满庭松桂香，月露浩如洗。",
      "风篁自萧萧，池溜方泚泚。",
      "知我却叩门，锄榛出芳卉。",
      "杞菊初长苗，棠梨半含蕊。",
      "清谈款襟抱，忘此德与齿。",
      "境幽人复佳，发我斐然意。",
      "作诗挂楹间，拙恶何时弭。",
      "邓侯亦可人，佳句实予起。",
      "抱膝更长吟，芜音惭四始。"
    ]
  },
  {
    "id": "2e89e420a7255bc5fc3897a04baa1710",
    "title": "晏起",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "清明已过初短宵，春气困人如浊醪。",
      "院深人静不知晓，虚堂一枕方陶陶。",
      "觉来红日高三丈，竹影扶疏风叶响。",
      "披衣散发久逍遥，仿佛枕痕犹颊上。",
      "却思昔簉鹓鹭班，每听朝鸡长惨颜。",
      "戴星侵月未为苦，冲风冒雨长艰难。",
      "何如谪堕溪山里，钟鼓不闻春睡美。",
      "先生梦觉本来齐，更与睡乡重作纪。"
    ]
  },
  {
    "id": "2e89e420a7255bc5ee7d902268566e78",
    "title": "戒酒",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吾初不解饮，涓滴莫下咽。",
      "自从游宦来，稍稍颇称善。",
      "譬犹怯懦士，习惯亦能战。",
      "作气欲吞敌，贾勇乃求殿。",
      "迂愚撄重衅，飘泊旅异县。",
      "怀家路迢迢，惜春花片片。",
      "浇愁欲千钟，燕客卑九献。",
      "浩如鲸吸川，无那壶浮箭。",
      "欢然偶过量，浅狭诚易见。",
      "噎呕九藏翻，昏瞀两目眩。",
      "宿酲味尤恶，累日不欲膳。",
      "吾生如浮沤，急景若奔电。",
      "学道贵清虚，为文欲精鍊。",
      "胡为事杯杓，无乃废笔砚。",
      "先生一石醉，待诏三升恋。",
      "枕曲与藉糟，自污何足羡。",
      "从今梁溪翁，无复醉乡愿。"
    ]
  },
  {
    "id": "2e89e420a7255bc56867cbd378c8d0fd",
    "title": "岩桂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闽山气候真不常，浪蕊浮花浑欲狂。",
      "团团岩桂着春雨，擢秀不待秋风凉。",
      "微舒嫩叶玉剪碧，巧缀碎颗金排黄。",
      "木如犀理自坚致，喷作十里旃檀香。",
      "沙阳满眼皆此树，安得白露零清商。",
      "芳根端可伴真隐，他日移植梁溪傍。"
    ]
  },
  {
    "id": "2e89e420a7255bc54b180225967ac262",
    "title": "志宏送岩桂并惠长篇求予赋诗次韵答之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我来闽岭值春月，坐见园林花竞茁。",
      "殷红枝上破燕脂，嫩白稍头开玉雪。",
      "平生苦吟缘爱奇，对花岂忍都无诗。",
      "愧将拙句写天巧，但把浊酒酬春晖。",
      "适来岩桂花尤好，乱缀黄英向青昊。",
      "非时似欲斗群芳，草木无情亦相恼。",
      "栟榈送花来觅句，端恐梁溪得归去。",
      "谪官且作九年期，家在天涯那复顾。",
      "何时万里吹秋风，清香伴此金芙蓉。",
      "临风一醉百忧散，看子挥毫如彩虹。"
    ]
  },
  {
    "id": "2e89e420a7255bc53ea53877263f7a3f",
    "title": "夜坐观斗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "帝车运转天沈沈，杓携龙角魁枕参。",
      "斡旋造化岂终极，斟酌元气分阳阴。",
      "物随南北自生死，时系俯仰成古今。",
      "摄提大角顺所指，其馀万象徒森森。",
      "舜观玑衡齐七政，致治不独薰风琴。",
      "后来方士诚幻怪，罡步禬禳难究寻。",
      "闽山春月多雾雨，夜霁天影高而深。",
      "七星错落挂北户，芒寒色正方照临。",
      "我来瞻仰但再拜，颇见天地照回心。",
      "酒浆不挹西柄揭，讵敢更作诗人箴。"
    ]
  },
  {
    "id": "2e89e420a7255bc5c40ac43b4fc3e141",
    "title": "志宏送千叶莺粟走笔代简",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "世传莺粟如纸花，品目不为人所嘉。",
      "那知亦解吐繁艳，深红浅白凌朝霞。",
      "一窠千叶类芍药，传种本自何人家。",
      "栟榈乞得不敢惜，长须走送声呀呀。",
      "杜门宴坐观内典，方丈寂寂如毗耶。",
      "散花侍女一笑粲，居士默然惟啜茶。"
    ]
  },
  {
    "id": "2e89e420a7255bc55734c16da75a7957",
    "title": "季明之子登第戏成小诗并纪岩桂之异",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "怪底春山桂开早，仙籍浮香远相告。",
      "固知钟爱在贤郎，谁谓笔根无显报。",
      "亲宾来贺如云奔，车马煌煌于氏门。",
      "七杯燕客吾未与，应欲特开东阁樽。"
    ]
  },
  {
    "id": "2e89e420a7255bc5ff5df3467fc42d36",
    "title": "再赋志宏千叶莺粟",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "春深百草争开花，天香国色世共嘉。",
      "谁令莺粟亦妍好，濯濯似举风中霞。",
      "一畦同种偶千叶，巧思端属东君家。",
      "年来居士已忘物，对花聊复一笑呀。",
      "色空本是不二法，何用自生分别耶。",
      "更思崖蜜煮牛乳，甘滑满瓯全胜茶。"
    ]
  },
  {
    "id": "2e89e420a7255bc55d0a5a39526bf94d",
    "title": "罗畴老同游栖云院瞻礼新藏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宝峰古丛林，深寂云所栖。",
      "中有大宝藏，涌海蟠蛟螭。",
      "庄严极精丽，金碧光陆离。",
      "诸天渺宫殿，地轴森铁围。",
      "雷音出妙响，震破群生疑。",
      "天人所瞻仰，神物应护持。",
      "吾闻金仙氏，变化难思惟。",
      "毫端见宝刹，芥子藏须弥。",
      "能于一尘里，法轮常转移。",
      "谁将创物智，设此妙圆机。",
      "佛语菩萨语，收拾靡有遗。",
      "八万四千偈，转一弹指时。",
      "功多用力少，权实相因依。",
      "伟哉象教力，天造非人为。",
      "无量大居士，精进心不疲。",
      "夙植众德本，爰得真依归。",
      "咄嗟檀施开，成此一段奇。",
      "相携结胜缘，洗我既往非。",
      "获闻第一义，刮眼资金篦。",
      "超然脱尘垢，清净真摩尼。"
    ]
  },
  {
    "id": "2e89e420a7255bc5cae7bce65a7883cd",
    "title": "闻七弟叔易登科",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吾家世儒业，教子惟一经。",
      "迩来四十载，父子三成名。",
      "忆昔尘忝初，非才厕群英。",
      "胪传被殊渥，姓氏落寰瀛。",
      "天子亲识擢，屡对云龙庭。",
      "玉音每褒谕，必及吾亲宁。",
      "同朝大明宫，搢绅以为荣。",
      "君恩太山重，欲报鸿毛轻。",
      "迂愚得放逐，不复叹飘零。",
      "尔今又登第，相去才九龄。",
      "勤劳酬素志，烜赫振家声。",
      "箕裘端不坠，义方益芬馨。",
      "季弟亦乡选，来年试春卿。",
      "云鸿继高举，桂苑同飞鸣。",
      "子壮可起家，予衰欲归耕。",
      "勉哉修远业，正值时休明。"
    ]
  },
  {
    "id": "2e89e420a7255bc5673a2a5ed62833cb",
    "title": "志宏供芍药且以诗来再赋前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谁道心闲缘地僻，梦里何尝有空色。",
      "小窗一枕觉来时，燕语莺啼春寂寂。",
      "忽思春尽芍药开，赋诗试与幽人觅。",
      "短篇才去花已来，却愧诗词太狂直。",
      "嫣然数朵玉楼春，何似江南称落墨。"
    ]
  },
  {
    "id": "2e89e420a7255bc5ba03784a749ae89b",
    "title": "罗畴老所藏李伯时画马图二首蕃马",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "边人牧马如牧羊，群族散置初无伤。",
      "妙哉龙眠笔有眼，作此冀北才而臧。",
      "素纨盈尺十二匹，骨相毛物皆非常。",
      "青骢紫燕五色满，骍骐骝骆骃骊黄。",
      "旁行侧睨复回顾，矫首奋鬣嘶风霜。",
      "背驰正立尽变态，意气磊落如腾骧。",
      "想当盘礴初运思，工与造物争毫芒。",
      "此中念虑讵可熟，至言发药诚难忘。",
      "从此绝笔不画马，但写妙相依圆光。",
      "斯人于今又黄土，斯画可宝宜珍藏。"
    ]
  },
  {
    "id": "2e89e420a7255bc5ba03784a9b19119e",
    "title": "罗畴老所藏李伯时画马图二首蕃马",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "房星之精下天驷，产此骐驎奉天子。",
      "龙媒徕自大宛城，汗血生从渥洼水。",
      "那知妙手居合淝，笔端能出神俊姿。",
      "顾视清高气深稳，志意俶傥精权奇。",
      "兰筋秀骨连钱直，细毛萧捎丰颊臆。",
      "金鞿络首牵奚官，自中伏波铜马式。",
      "一疋驻立一疋行，坐看千载风云生。",
      "鸾旗在前属车后，虽有绝足何由呈。"
    ]
  },
  {
    "id": "2e89e420a7255bc5bab3fbd6334044a9",
    "title": "次韵畴老赠丹霞三篇并寄丹霞以代简书次自警示丹霞韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "佛法如沧溟，深广初无底。",
      "欲以蠡测之，望洋颡已泚。",
      "我生乃虚幻，瀛渤一沤起。",
      "安得具眼人，为发无生理。",
      "丹霞古禅伯，一派曹溪水。",
      "出岫或云行，遇坎亦渊止。",
      "谛观古文诗，相识佳句里。",
      "闻风欲见之，踊跃不能已。",
      "丰岩距平津，飞锡片时耳。",
      "愿将雪澡心，试听风生齿。"
    ]
  },
  {
    "id": "2e89e420a7255bc5136ccd88fb891968",
    "title": "志宏送石菖蒲乃菖阳也作此诗以戏之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "石上菖蒲何所拟，虬然连络龙蛇尾。",
      "寸馀九节瘦根茎，能辅五脏坚发齿。",
      "清泉白石养案间，璀璨芬芳诚可喜。",
      "子于何处得此本，叶大根粗恐非是。",
      "乞邻岂误进菖阳，遗我还将比芹子。",
      "物虽非是意已勤，且置盆中浸寒水。"
    ]
  },
  {
    "id": "2e89e420a7255bc5aa59de48262c47e2",
    "title": "次符读书城南韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "騄骥有骏足，调御始服舆。",
      "天资已高迈，淬砺资群书。",
      "敏学复好问，端由方寸虚。",
      "超然适正道，克慎在厥初。",
      "百家见异户，六艺知同闾。",
      "博观而妙柬，奥义将灿如。",
      "纤缴下云鹄，沈钩出渊鱼。",
      "精思理难遁，笃志道匪疏。",
      "溉根食其实，浚源导成渠。",
      "反已类学射，求心犹放猪。",
      "精英谢糟粕，光景走蟾蜍。",
      "寸阴宝尺璧，旨味胜浮蛆。",
      "是中苟得趣，何适不可居。",
      "问言何以然，得之在学欤。",
      "譬犹大农家，丰年多蓄储。",
      "人皆升斗窘，已独仓箱馀。",
      "自饱以及众，博施诚乐且。",
      "文章乃馀事，笔墨为耕锄。",
      "当为丹山凤，勿作黔中驴。",
      "本末固有序，未菑那得畬。",
      "致身霄汉上，登降白玉除。",
      "朱云既折槛，辛毗亦牵裾。",
      "爱君当以诚，危言岂邀誉。",
      "自古富贵者，磨灭同丘墟。",
      "何如任直道，用舍随卷舒。",
      "不能乃自弃，君子其疾诸。",
      "愿言力学人，去去无踌躇。"
    ]
  },
  {
    "id": "2e89e420a7255bc5ed3b4226e4d1727e",
    "title": "次韵题乐全庵赠邓季明",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "寓形天壤间，自适乃其至。",
      "放怀得山林，肯逐市朝醉。",
      "举世竞纷华，谁识静中意。",
      "澄清谢泥滓，淘汰见精粹。",
      "游心无何乡，养此浩然气。",
      "猗欤乐全翁，于世寡所嗜。",
      "筑庵以自居，方丈含大地。",
      "请问庵中人，其乐何由全。",
      "万物备我身，不以人灭天。",
      "南亩丰可饱，北窗凉可眠。",
      "尚友古之人，圣贤存简编。",
      "有时自种植，百卉争芳妍。",
      "宾来聊一醉，醉中亦逃禅。",
      "鸡鹜自扰扰，独鹤方云骞。",
      "嗟予幸相见，一见即忘年。",
      "但愧闻道晚，敢怀著鞭先。",
      "何当归梁溪，耒耜买一廛。",
      "卜居学夫子，相望两萧然。"
    ]
  },
  {
    "id": "2e89e420a7255bc5330235c5267cdd77",
    "title": "次韵志宏见赠拙轩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "梁溪之拙天下绝，六年出入黄金阙。",
      "太官珍膳厌膻肥，谪堕沙阳甘笋蕨。",
      "胸中空洞何所有，羞逐缁尘事奔走。",
      "鹪鹩本是栖一枝，鲋鱼何用求升斗。",
      "翻羹触讳拙谁如，悻悻还惭浅丈夫。",
      "小轩燕处聊自榜，方丈迥觉含空虚。",
      "簿书粗了多暇日，坐看日光摇霁隙。",
      "百年销没向此中，金玉满堂何所益。",
      "不如便作逍遥人，富贵于我如浮云。",
      "欲知内外孰轻重，何翅鸿毛与万钧。",
      "平生习气未能已，更续春秋修旧史。",
      "马迁忍耻托空文，欲洗前非徒费水。",
      "虞卿归隐亦著书，笔墨自可为欢娱。",
      "心闲意到时一扫，何用寸寸参釐铢。",
      "扩然无事还面壁，禅悦为床法为食。",
      "月光照破客尘空，那有丝毫挂欣戚。",
      "栟榈好学今所无，返从拙者来问途。",
      "拙翁已拙更何说，万里清风一轮月。"
    ]
  },
  {
    "id": "2e89e420a7255bc56ddd270aceecf5fe",
    "title": "题吏隐轩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "纷纷吏事何时已，随扫随生畏首尾。",
      "那知动静不相关，安用杜门并洗耳。",
      "曾侯作轩治丞事，雁鹜成行亦衣紫。",
      "偷闲扫溉哦其间，壁记当须倩韩子。",
      "榜之吏隐名者谁，梁溪拙翁前柱史。",
      "萧然一室自可人，况有明窗兼净几。",
      "隐中涵养得佳趣，致远自应从兄起。",
      "王良伯乐世岂无，騕袅骅骝日千里。"
    ]
  },
  {
    "id": "2e89e420a7255bc514422b09684e3365",
    "title": "寄陆敦礼二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "晋河太守况如何，日对溪山醉绮罗。",
      "肯念旧僚今逐客，强倾浊酒只悲歌。",
      "闻说长桥跨海涯，碧天影浸白虹垂。",
      "自嗟羁束无因到，乞取君谟大字碑。"
    ]
  },
  {
    "id": "2e89e420a7255bc53bc05697e5d3bf43",
    "title": "志宏遗枯梅产芝",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "子家积庆芝自生，紫云为叶金为茎。",
      "世间美瑞子不有，分以遗我鸿毛轻。",
      "煌煌秀色照轩槛，犹带雨露凄芳馨。",
      "当留几案永为好，他日煮食驱三彭。"
    ]
  },
  {
    "id": "2e89e420a7255bc5986882acaf130663",
    "title": "读四家诗选四首子美",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "杜陵老布衣，饥走半天下。",
      "作诗千万篇，一一干教化。",
      "是时唐室卑，四海事戎马。",
      "爱君忧国心，愤发几悲咤。",
      "孤忠无与施，但以佳句写。",
      "风骚到屈宋，丽则凌鲍谢。",
      "笔端笼万物，天地入陶冶。",
      "岂徒号诗史，诚足继风雅。",
      "使居孔氏门，宁复称赐也。",
      "残膏与剩馥，沾足沽丐者。",
      "呜呼诗人师，万世谁为亚。"
    ]
  },
  {
    "id": "2e89e420a7255bc5986882acd0384866",
    "title": "读四家诗选四首子美",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "庐陵间世才，妙手归大匠。",
      "文章振古风，独立无与两。",
      "诗篇尤藻丽，句法含万象。",
      "平夷谢雕镌，醇厚如酝酿。",
      "温温廊庙姿，不作穷愁相。",
      "平生蹈难危，利口困谗谤。",
      "终焉自光明，学者共师仰。",
      "每诗必言归，耕钓箕颍上。",
      "但欲风波息，岂是事高尚。",
      "收身及未老，六一聊隐放。",
      "九原如可作，非公复谁向。"
    ]
  },
  {
    "id": "2e89e420a7255bc5986882ac19999a21",
    "title": "读四家诗选四首子美",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昌黎文章伯，乃是圣人耦。",
      "传道自孟轲，渊源极师友。",
      "雄词障百川，伟论挂众口。",
      "馀事付诗篇，雅健古无有。",
      "尤工用险韵，妥贴等妍丑。",
      "毅然倔强姿，挥此摩天手。",
      "立朝著大节，去作潮阳守。",
      "驱扫云雾开，约束鲛鳄走。",
      "位虽不称德，妙誉垂不朽。",
      "譬犹观泰山，群岭皆培塿。",
      "又如众星中，错落仰北斗。",
      "籍湜何足云，齐名岂其柳。"
    ]
  },
  {
    "id": "2e89e420a7255bc5986882acdaf58ae6",
    "title": "读四家诗选四首子美",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谪仙乃天人，薄游人间世。",
      "词章号俊逸，迈往有英气。",
      "明皇重其名，召见如绮季。",
      "万乘尚僚友，公卿何介蒂。",
      "脱靴使将军，故自非因醉。",
      "乞身归旧隐，来去同一戏。",
      "沉吟紫芝歌，缅邈青霞志。",
      "笑著宫锦袍，江山聊傲睨。",
      "肯从永王璘，此事不须洗。",
      "垂天赋大鹏，端为真隐子。",
      "神游八极表，捉月初不死。"
    ]
  },
  {
    "id": "2e89e420a7255bc54791fb9c986add39",
    "title": "读李长吉诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "长吉工乐府，字字皆雕锼。",
      "骑驴适野外，五藏应为愁。",
      "得句乃足成，还有理致不。",
      "呕心古锦囊，绝笔白玉楼。",
      "遗篇止如此，叹息空搔头。"
    ]
  },
  {
    "id": "2e89e420a7255bc57c80bec6261b99e2",
    "title": "读孟郊诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我读东野诗，因知东野心。",
      "穷愁不出门，戚戚较古今。",
      "肠饥复号寒，冻折西床琴。",
      "寒苦吟亦苦，天光为沈阴。",
      "退之乃诗豪，法度严已森。",
      "雄健日千里，光铓长万寻。",
      "乃独喜东野，譬犹冠待簪。",
      "韩豪如春风，百卉开芳林。",
      "郊穷如秋露，候虫寒自吟。",
      "韩如锵金石，中作韶濩音。",
      "郊如击土鼓，淡薄意亦深。",
      "学韩如可乐，学郊愁日侵。",
      "因歌遂成谣，聊以为诗箴。"
    ]
  },
  {
    "id": "2e89e420a7255bc5d75febc359fd0d3c",
    "title": "志宏以家所生新芝遗予并以诗来次韵报之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "紫芝多产白玉峰，服食益寿增明聪。",
      "人间采茹未易得，怅望古曲来悲风。",
      "那知远谪见奇物，子家端是庆所钟。",
      "煌煌三秀岂难并，玉干云叶方成丛。",
      "嘉祥美瑞不自惜，掇以遗我诚由中。",
      "甘芳胜菌滑胜乳，能杀三尸驱九虫。",
      "童颜瞭视驻可久，堕发落齿生应重。",
      "嗟予迂疏与世阔，得食此物谁之功。",
      "商山傥可追四皓，淮南安用寻八公。",
      "骖鸾控鹤吾未暇，千里白云聊与同。"
    ]
  },
  {
    "id": "2e89e420a7255bc5f3763d16120dcec3",
    "title": "畴老修撰所藏华岳衡岳",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "往年跨马观羌戌，道历太华西临雍。",
      "伟哉造化巧凝结，元气孕此金芙蓉。",
      "平原陡起三万仞，峻屏却略罗秋空。",
      "巍然雄尊镇西极，众山班列如朝宗。",
      "天池潋滟喷山顶，泻作瀑布飞长虹。",
      "亭亭仙掌摩碧落，晓日照耀五指红。",
      "巨灵赑屃运神力，导河擘华留其踪。",
      "烟寒风远张超谷，霞驳雾开毛女峰。",
      "希夷故隐今尚在，白云依旧时东封。",
      "回头一别二十载，不意见之图画中。",
      "生绡六幅挂清昼，隐耳飒飒闻松风。",
      "山中草木旧相识，恍如梦到云台宫。",
      "神游绝巘窥玉井，欲取莲藕根株通。",
      "好奇何必似韩子，悬崖侧足悲途穷。",
      "从公传此岳真相，永结清好无时终。"
    ]
  },
  {
    "id": "2e89e420a7255bc5f3763d16cf9649e3",
    "title": "畴老修撰所藏华岳衡岳",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "五岳分奠如循环，作镇南服惟衡山。",
      "炎方荒绝亘沧海，天付雄柄司神奸。",
      "祝融腾掷倚霄汉，群峰逦迤犹堂坛。",
      "赞襄一气泄云雨，蟠据千里来荆蛮。",
      "屹然天地物最钜，造化凝结良艰难。",
      "恭闻兹岳魏夫人，羽驾白日游山樊。",
      "翛翛云气变异色，笙竽声杂环佩珊。",
      "神仙恍惚未易测，落花流水空潺潺。",
      "退之倔强古亦少，故取窜谪窥孱颜。",
      "精神默祷若有应，驱扫氛翳开烟鬟。",
      "乃知正直神所与，露奇呈巧初不悭。",
      "嗟予平生好山水，欲以两足穷跻攀。",
      "恨兹羁束未能往，幽觌眇然图画间。",
      "何当身逐雁同到，已觉心与云俱闲。",
      "轩辕弥明傥未死，相与游戏超尘寰。"
    ]
  },
  {
    "id": "2e89e420a7255bc57a13d5db99a587d2",
    "title": "与邑官会凝翠阁",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "屹然高阁虚且通，溪山增秀来薰风。",
      "皆云闽境似此少，岂但为最沙阳中。",
      "栋楹显敞制度巧，饰以黝白非青红。",
      "七峰倒景蘸层碧，十里平津流向东。",
      "连山松桧郁葱茜，一溪烟雨寒冥蒙。",
      "沈沈月彩照清夜，漠漠云影摇苍穹。",
      "眼光到处色皆翠，凝结至今劳化工。",
      "几年落寞顾眄地，拈出始知观览雄。",
      "开筵置酒共临赏，正暑景物生秋容。",
      "画船笳吹助清咽，津岸击鼓声逢逢。",
      "世间万事非偶尔，成此一段传无穷。",
      "我归三子子归我，毕竟假合谁之功。",
      "人生会合自可乐，且须吸尽玻瓈钟。",
      "他时追忆如梦寐，一笑胜游回首空。"
    ]
  },
  {
    "id": "2e89e420a7255bc524dbce42830b5c02",
    "title": "偶题二首其一",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "金仙实语教观空，老氏微言戒知足。",
      "生前能著几两屐，安用胡椒八百斛。",
      "此身犹自是蘧庐，身外何须宝金玉。",
      "一衣一食便有馀，从此梁溪须窒欲。"
    ]
  },
  {
    "id": "2e89e420a7255bc560742f9e592732f0",
    "title": "次韵罗修撰古风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "衡岳临清湘，欲往吾无航。",
      "侧身长太息，心逐雁南翔。",
      "洪河擘太华，欲往吾无马。",
      "何当御风游，挥手与世谢。",
      "公家藏二图，尤物伴闲暇。",
      "那知造化工，寓此粉墨假。",
      "一见慰我心，试使画工写。",
      "峥嵘峻极姿，惨澹生笔下。",
      "旧游得窥寻，真赏寄持把。",
      "轻云出层峰，飞瀑落高罅。",
      "川原蔼林芿，山崦露台榭。",
      "幽讨穷双眸，驻立劳两胯。",
      "图成挂虚堂，秋色忽改夏。",
      "清风扫凉朝，明月炚深夜。",
      "恍然疑断取，无乃资幻化。",
      "作诗聊谢公，更辱报章洒。",
      "清新鄙元白，风流追屈贾。",
      "气象岳争雄，讽玩手忘舍。",
      "观图更得诗，端如饱脍炙。",
      "什袭藏箧中，光铓照林野。"
    ]
  },
  {
    "id": "2e89e420a7255bc51a440251b501e024",
    "title": "五月三日夜坐达旦谩成",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凉风振野星河翻，煌煌启明夜将阑。",
      "孤灯照我不成寝，兀坐更将图史翻。",
      "蠹穿编简眼昏瞀，雕琢肺肾声嘶酸。",
      "胡为疲极浪自苦，中有至乐难为言。",
      "窥寻古意偶有得，何翅九奏闻钧天。",
      "拨书就枕还自笑，聊此游戏终吾年。"
    ]
  },
  {
    "id": "2e89e420a7255bc58d87c16cc5af7202",
    "title": "苦热行",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南方苦暑殊中州，金遇火伏相拘囚。",
      "飞鸢跕跕草木愁，疑在炉冶遭蒸烰。",
      "六龙中天停厥辀，火云突兀烧高丘。",
      "炎风如焚汗翻油，祝融嘘呵不肯休。",
      "赤脚踏冰邈难求，返视絺绤犹狐裘。",
      "行人病暍喘车牛，虽处广厦非所庥。",
      "我欲登彼白玉楼，侧身西望心悠悠。",
      "何当万里来清秋，其帝少昊神蓐收。",
      "飒然风露洗我忧，凉生暑退火西流。",
      "四时代谢如环周，及兹又作徂年谋。",
      "人生寒暑为寇雠，何异疟疠脂髓搜。",
      "有力负走藏壑舟，朱颜绿发安可留。",
      "以静胜躁聊优游，何必远期汗漫游。"
    ]
  },
  {
    "id": "2e89e420a7255bc51d82374a251cc5f3",
    "title": "次韵志宏戏兴宗耳疾之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "有病自当医，无垢何须洗。",
      "六解一亦亡，动容皆中礼。",
      "谛观新卷叶，成此清净耳。",
      "悟道得圆通，教体真在此。",
      "虚含十方界，遐迩初无里。",
      "铿然助发机，妙响非外宄。",
      "天人种种声，和会归一已。",
      "奈何物蔽之，问药安可止。",
      "通以智慧刀，濯以功德水。",
      "是病速须除，慎勿听邓子。"
    ]
  },
  {
    "id": "2e89e420a7255bc5b52a8441b72752fc",
    "title": "次韵湖阴曲",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "绣鞍玉勒黄金鞭，跃马直入无玉钱。",
      "绕营三匝人不识，天风翻动旌旗鲜。",
      "贼臣昼寝苍黄起，梦里阳乌光照水。",
      "追风铁骑去非迟，真主那从贼中死。",
      "宝鞭传玩日凄凄，行远不闻天马嘶。",
      "千金安用试虎口，将帅何如思鼓鞞。",
      "西南大星寒有铓，画衣绣衮垂平章。",
      "九重宫殿锁春色，岂如万里秦城长。"
    ]
  },
  {
    "id": "2e89e420a7255bc54f04e13fd22ec7c5",
    "title": "次韵东坡四时词",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "玉栏花发惟愁落，风卷柳绵穿绣幕。",
      "绕池烟草碧成茵，夹竹露桃红破萼。",
      "美人半醉软香肌，不语凭栏知恨谁。",
      "莫把春愁自销损，且唱樽前金缕衣。"
    ]
  },
  {
    "id": "2e89e420a7255bc54f04e13f4191c59a",
    "title": "次韵东坡四时词",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "深院沉沉清昼永，画屏玉枕冰肌冷。",
      "辘轳惊起宝钗横，香篆浮烟帘幕静。",
      "翠眉不为捧心颦，鬓乱妆残约略匀。",
      "情似杨花无定处，可怜金谷堕楼人。"
    ]
  },
  {
    "id": "2e89e420a7255bc54f04e13faf41d26b",
    "title": "次韵东坡四时词",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "梧桐叶脱苔滋绿，绮窗寂寂风敲竹。",
      "笑将红扇扑流萤，戏剪碧荷装宝屋。",
      "深沉玉宇夜长扃，风露凄凉可一庭。",
      "步月清霄携手处，谁家笛作断肠声。"
    ]
  },
  {
    "id": "2e89e420a7255bc54f04e13f68af3adf",
    "title": "次韵东坡四时词",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "参横叶落阑干角，夜气侵人觉衣薄。",
      "香醪只怕玉樽空，残灯旋剔金釭落。",
      "梦回酒醒听啼鸦，起看霜晴日衬霞。",
      "笑道红梅夜来发，临阶自摘一枝花。"
    ]
  },
  {
    "id": "2e89e420a7255bc5244be16abeb22b3d",
    "title": "荔枝词集句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "开元天子万事足，惟惜当年光景促。昭阳殿里第一人，十幅红绡围夜玉。",
      "梦中同蹑凤凰翎，归作霓裳羽衣曲。沉香亭北倚阑干，缓歌慢舞凝丝竹。",
      "回眸一笑百媚生，尽日君王看不足。崩腾献荔枝，百马死山谷。",
      "一骑红尘妃子笑，婕妤传诏才人索。绛纱囊里水精丸，不是人间香味色。",
      "渔阳鼙鼓动地来，血污游魂归不得。明眸皓齿今何在，金盘玉箸无消息。",
      "汉主山河锦绣中，三十六宫土花碧。不见玉颜空死处，泪痕血点垂胸臆。",
      "片段荔枝筐，此心炯炯君应识。"
    ]
  },
  {
    "id": "2e89e420a7255bc542e1a9912e86298d",
    "title": "陈兴宗和示耳聋诗颇佳再次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天公有眸子，犹把明河洗。",
      "况我聪与明，听乐而视礼。",
      "是心有天游，神用寄双耳。",
      "良哉观世音，圆通端自此。",
      "世人竭耳力，所听不逾里。",
      "闻性含虚空，物蔽乃为宄。",
      "区区假药医，不若求诸己。",
      "虚室既生白，吉祥自止止。",
      "潇洒隐圃翁，灵台湛如水。",
      "须识本来人，莫认贼为子。"
    ]
  },
  {
    "id": "2e89e420a7255bc567f347efb392e97c",
    "title": "次韵丹霞宗本长老见寄古风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "帝居郁沉沉，梧桐植朝阳。",
      "愧将燕雀翼，参彼鹓鸾行。",
      "含香待黼座，秉笔立明光。",
      "谁知汲黯戆，忽作朱云狂。",
      "襆被出都门，濯缨走沧浪。",
      "饱闻瑞光岩，道席久振芳。",
      "识高行复苦，皎月照严霜。",
      "醍醐有妙味，薝卜无馀香。",
      "愿闻第一义，洗我浩劫茫。",
      "闭关不肯出，未许窥高墙。",
      "徒将非舌语，远寄烦宣扬。",
      "秋风动樵水，何日思褰裳。"
    ]
  },
  {
    "id": "2e89e420a7255bc5acda3891fdbc5067",
    "title": "次韵丹霞录示罗畴老唱和诗四首其一和古风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "快哉善知识，能以种种喻。",
      "我今亦乐说，渐修与顿悟。",
      "顿如草木芽，荄核已完具。",
      "又如大明镜，色像悉陈露。",
      "渐如鸡哺雏，羽翼劳覆护。",
      "又如苗成实，非一朝夕故。",
      "邈然孤峰顶，邂逅适相遇。",
      "历历亲见之，非是梦而寤。",
      "却来共谈说，妙契那复遌。",
      "精勤假修习，即得无生趣。",
      "清净摩尼珠，初无尘垢污。",
      "圆成一滴水，岂殊千里霔。",
      "妙药须对治，能起膏肓痼。",
      "欲观皎日轮，当去漫天雾。",
      "铁轮顶上旋，不复有惊怖。",
      "劫火洞燃时，自有安身处。",
      "了兹一大事，馀外复何顾。",
      "庭前柏树子，古庙香炉去。",
      "孤云与独鹤，何往不可寓。",
      "返观生死海，便是涅槃路。",
      "普化示全身，达磨携只屦。",
      "证道坐菩提，降魔成露布。",
      "乃知费千谈，不若行一步。",
      "丹霞真道人，愿力极坚固。",
      "眼从慧中得，法乃佛亲付。",
      "疋马与单枪，纵横自驰骛。",
      "愿见缘未合，临风增景慕。",
      "何以写予怀，继此龙津句。"
    ]
  },
  {
    "id": "2e89e420a7255bc591af80f398126de3",
    "title": "题丹霞晏坐轩",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白云深处开虚室，晏坐非禅亦非律。",
      "须观任四威仪中，皆悉具六波罗密。",
      "超然处处坐道场，善哉步步能踏实。",
      "我今此义亦妄言，请师往问维摩诘。"
    ]
  },
  {
    "id": "2e89e420a7255bc5b55fd1b0bfecbd51",
    "title": "垓下",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鸿沟已画天下分，汉王未肯空回军。",
      "诸侯大会壁垓下，戈甲耀日如屯云。",
      "夜闻四面楚歌起，天命人心知去已。",
      "拔山盖世霸图空，却叹当时骓不逝。",
      "帐中美人身姓虞，悲歌起饮聊踟蹰。",
      "数行泪下竟别去，仓皇不得同驰驱。",
      "明眸皓齿为黄土，草木含愁照今古。",
      "依然听曲自低昂，岂忆平生离别苦。"
    ]
  },
  {
    "id": "2e89e420a7255bc5055af34de7dcfb49",
    "title": "次韵和李太白感秋",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风从西来，敲我庭下竹。",
      "夜凉月窥樽，清光如可掬。",
      "风月岂故人，万里慰愁独。",
      "披衣从之游，更欲邀共宿。",
      "泠然洗我心，耿耿安用卜。",
      "三十八年非，庶以不远复。",
      "俯仰天地间，平生皆可覆。",
      "一醉梦还家，黄粱犹未熟。"
    ]
  },
  {
    "id": "2e89e420a7255bc5ea2fec3136f84c95",
    "title": "次韵志宏秋晓见示古风二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "庭户晓萧骚，寒声起疏苇。",
      "凄然惊客梦，秋色浩如水。",
      "南方苦炎热，羁旅困泥滓。",
      "及兹风露凉，又复悲宋子。",
      "散策东篱下，佳菊有新蕊。",
      "美人渺何在，明月共千里。",
      "缁尘敝紫貂，锦字寄黄耳。",
      "欲赋秋风辞，烟云愁落纸。"
    ]
  },
  {
    "id": "2e89e420a7255bc5ea2fec31a419c523",
    "title": "次韵志宏秋晓见示古风二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "苦热喜新凉，萧萧响黄苇。",
      "雨馀山吐辉，沙没溪涨水。",
      "天高气澄明，太清无秽滓。",
      "泠然欲御风，一访赤城子。",
      "笑读香霞篇，时餐金蛾蕊。",
      "逝将游蓬瀛，弱水三万里。",
      "咄嗟无羽翰，相望徒劳耳。",
      "不如且赋诗，蛇蚓动盈纸。"
    ]
  },
  {
    "id": "2e89e420a7255bc5d7ebcea922549a9a",
    "title": "读韩偓诗并记有感其一",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "唐室昔不竞，天纲遂陵迟。",
      "阉竖擅朝政，奸雄肆觎窥。",
      "天子遭迫胁，翠盖蒙尘飞。",
      "矢石集黄屋，四郊皆鼓鼙。",
      "群凶虽殄灭，国命亦已移。",
      "韩子司翰苑，实被昭宗知。",
      "忠言虽屡贡，颠厦诚难支。",
      "谪官旅南土，召复不敢归。",
      "当时白马驿，从横卿相尸。",
      "投之浊流中，至今耆旧悲。",
      "夫子乃幸免，祸福良难期。",
      "假道寓沙阳，空门知所依。",
      "虽逾二百载，犹传赠僧诗。",
      "邑令真好事，作记刊丰碑。",
      "文辞虽浅陋，事实颇可追。",
      "读之三叹息，吊古情悽洏。",
      "寄声藏去者，擅有将奚为。"
    ]
  },
  {
    "id": "2e89e420a7255bc50a679f602589a74f",
    "title": "志宏复示秋意五篇次韵和之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风到枕前，策策鸣窗苇。",
      "起看山吐月，残夜楼明水。",
      "皎月与我心，清净两无滓。",
      "玉露滴烟霄，飘然杂桂子。",
      "姮娥应笑人，仳离放红蕊。",
      "乘风游广寒，三十亿万里。",
      "宫阙不胜寒，九奏感人耳。",
      "不如且世间，浩歌书著纸。"
    ]
  },
  {
    "id": "2e89e420a7255bc50a679f6010484da7",
    "title": "志宏复示秋意五篇次韵和之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋色一夜改，白露漙苍苇。",
      "冠屦变凄清，如濯沧浪水。",
      "慢肤素多汗，执热结成滓。",
      "振衣得新凉，俨若侍君子。",
      "起观庭中花，露叶耿烟蕊。",
      "景物但可人，溪山即吾里。",
      "浮生驹过隙，百年一瞬耳。",
      "惟有古圣贤，高名在毫纸。"
    ]
  },
  {
    "id": "2e89e420a7255bc50a679f600f7f6fb0",
    "title": "志宏复示秋意五篇次韵和之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风振回溪，宿鹭起汀苇。",
      "孤飞一片雪，寒影落烟水。",
      "羽毛可为仪，皓洁绝埃滓。",
      "心迹两翛然，邈若佳公子。",
      "却栖碧山岑，瑶树发琼蕊。",
      "岂知黄鹄心，一举眇千里。",
      "翔集太液池，彼此皆戏耳。",
      "丹青虽善画，为我拂水纸。"
    ]
  },
  {
    "id": "2e89e420a7255bc50a679f605c1bf7e1",
    "title": "志宏复示秋意五篇次韵和之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风入虚堂，凄微带烟苇。",
      "堂中拙居士，湛然如止水。",
      "默坐观是心，自觉无纤滓。",
      "不知读何经，但说舍利子。",
      "心清闻妙香，天花散芳蕊。",
      "含容河沙界，方寸知几里。",
      "神光常在目，妙响不离耳。",
      "处处获圆通，谁云钻故纸。"
    ]
  },
  {
    "id": "2e89e420a7255bc50a679f60a183ef9b",
    "title": "志宏复示秋意五篇次韵和之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋兴殊未极，秋溪可杭苇。",
      "顺流欲东行，一观沧溟水。",
      "洗我万古愁，胸中莹无滓。",
      "又欲归梁溪，候门有稚子。",
      "携幼酒盈樽，泛此东篱蕊。",
      "躬耕复著书，茗饮追甫里。",
      "听子场屋声，入我山林耳。",
      "文字惊世人，一日传万纸。"
    ]
  },
  {
    "id": "2e89e420a7255bc5296165002750dbb0",
    "title": "江月五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一更山吐月，金篆缭轻澜。",
      "清光满四海，独向沙阳看。",
      "桂魄缘空迥，云峰醮影寒。",
      "姮娥谩愁思，相对漏声残。"
    ]
  },
  {
    "id": "2e89e420a7255bc529616500ed01eb56",
    "title": "江月五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "二更山吐月，风露霭清夜。",
      "待月泛兰舟，停桡碧峰下。",
      "樽罍兴未穷，枕簟凉可藉。",
      "言携二三子，吊古相与话。"
    ]
  },
  {
    "id": "2e89e420a7255bc529616500bdc0e5cb",
    "title": "江月五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三更山吐月，羁客方独起。",
      "起游溪上阁，胜景乃如此。",
      "露满七峰松，烟笼一川水。",
      "奔走尘埃间，顾未之知耳。"
    ]
  },
  {
    "id": "2e89e420a7255bc52961650093809fa2",
    "title": "江月五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "四更山吐月，夜静月尤明。",
      "玉梳挂碧落，银汉自从横。",
      "寥泬群动息，溪中有舟行。",
      "吾家渺何在，极目望江城。"
    ]
  },
  {
    "id": "2e89e420a7255bc529616500af4772a7",
    "title": "江月五首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "五更山吐月，禅室正清幽。",
      "星河光破碎，钟鼓起高楼。",
      "展转不成梦，冷落还悲秋。",
      "五咏继苏子，谁为商声讴。"
    ]
  },
  {
    "id": "2e89e420a7255bc5680d9c64467182cb",
    "title": "玉局有眉子石砚歌予来沙阳独携一圆砚乃眉子石也戏次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "美人多恨颦双眉，眼波秋水增清奇。",
      "天然此石巧相似，儒生作砚声酸嘶。",
      "横云惨淡远山碧，犹带深闺画时色。",
      "金坚玉润月轮圆，笑杀世间铜雀渴。",
      "十年提挈随拙翁，相携谪堕溪山中。",
      "窗明几净日相对，风露夜永灯光红。",
      "毛颖陈玄用功处，发秃肌销留不住。",
      "与君长此结幽欢，我自多言子无语。"
    ]
  },
  {
    "id": "2e89e420a7255bc5139368f1e67b739a",
    "title": "次韵虢国夫人夜游图",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "金鞍玉勒连钱骢，车如流水马如龙。",
      "遗簪堕珥碎珠翠，蜜炬夜入蓬莱宫。",
      "曲江宫殿春蒲柳，玉盘犀箸传纤手。",
      "坐中绰约尽天人，锦茵云幕清无尘。",
      "赐名大国动光彩，马嵬回首空啼痕。",
      "我欲题诗吊千古，丧国亡家皆此路。",
      "嫣然一笑倾人城，皓齿明眸真女虎。"
    ]
  },
  {
    "id": "2e89e420a7255bc5332ee76be7fe0cbb",
    "title": "次韵俞祖仁寒翠亭翠字韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "爱奇走山林，蜡屐穷幽閟。",
      "萧然岩壑趣，乃在经行内。",
      "缅怀谪仙人，名湖自张谓。",
      "至今郎官湖，邈与岘山对。",
      "我游古兰若，殿阁烟霞外。",
      "眷兹道傍亭，胜境久翳昩。",
      "洗开松竹林，寒色霭苍翠。",
      "戏题榜间名，笔墨聊自恣。",
      "时方春雨馀，涧水正横溃。",
      "泉声落亭前，散作珠点碎。",
      "景物岂殊昔，因之不遐弃。",
      "佳哉二三子，诗酒作文会。",
      "留连不忍去，吟哦薄昏晦。",
      "我咏诗中言，端有亭上味。"
    ]
  },
  {
    "id": "2e89e420a7255bc50bb235ea0a14a468",
    "title": "次韵志宏见示寒翠亭之作",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "虚亭枕山麓，万籁如笙箫。",
      "佳哉松竹林，飒然风露秋。",
      "我题亭上名，过客为少留。",
      "所嗟结搆小，未称山光浮。",
      "缅怀琅琊亭，醉翁昔曾游。",
      "今我聊复尔，一洗胸中愁。",
      "数子真好事，佳句相与搜。",
      "会当同胜会，及此月如钩。"
    ]
  },
  {
    "id": "2e89e420a7255bc5e1d0537cbf27ccad",
    "title": "题陈公叙舫斋",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "一心寓百骸，是身已虚舟。",
      "寄形天壤间，大块日夜浮。",
      "矧兹数椽屋，结搆溪山幽。",
      "假以舫为名，谛观有异不。",
      "行藏本一体，渊止同川流。",
      "萧然斋中人，悟此复何求。",
      "但闻泉石美，景物方清秋。",
      "安得造其上，一与龟鱼游。"
    ]
  },
  {
    "id": "2e89e420a7255bc5daad2ae95c9cb953",
    "title": "邓成彦以寒字韵长句来次韵答之",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "蓬莱东隔沧溟宽，我欲游之恨无翰。",
      "崆峒西峙冰雪积，崛起万仞良难攀。",
      "不如随寓忻所惬，放逐爱此沙阳山。",
      "苍松拂云雨溜溜，古涧凿石泉潺潺。",
      "远峰三叠碧玛瑙，修竹个个青琅玕。",
      "烟霞缥缈巧妆缀，极目秀色如可餐。",
      "就中此亭更幽绝，泠然爽气洗我肝。",
      "命名题字聊一戏，坐觉景物增清寒。",
      "子为胜游真得侣，纤月正挂青云端。",
      "诗篇雕琢愁肺肾，笔力渐阔生波澜。",
      "当观佳致本来有，拈出便作一倍看。",
      "百壶何必事狂饮，一斗自足资幽欢。",
      "夜乘小艇鼓归棹，平溪十里初不关。",
      "更须风露稍凄冷，相约同自亭中还。"
    ]
  },
  {
    "id": "2e89e420a7255bc5f5f0e5ae541f64bf",
    "title": "和志宏见示亭字韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "今日苦不乐，驾言适林坰。",
      "散策寻远寺，披襟坐虚亭。",
      "云木上窈窕，涧泉泄清泠。",
      "千山自岑寂，一目皆葱青。",
      "嗟我得数子，不复叹飘零。",
      "扫虑味禅悦，茹蔬谢荤腥。",
      "时为亭上游，散发缓我形。",
      "騄骥行振足，倦鸟思归翎。",
      "何当返梁溪，教子名添丁。",
      "林泉益自得，华发从星星。"
    ]
  },
  {
    "id": "2e89e420a7255bc592672ff15dc84e35",
    "title": "秋虫",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白霜降百草，候虫寒自吟。",
      "不知抱何恨，唧唧无停音。",
      "歘尔惊客梦，悽然感离心。",
      "羁臣肠欲断，岂事雍门琴。"
    ]
  },
  {
    "id": "2e89e420a7255bc5a8bf48fe51879aa5",
    "title": "中秋望月次玉局翁韵二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "明月如玉盘，飞上青霄东。",
      "徘徊斗牛间，照我禅室中。",
      "爽气霭亭户，清光透帘栊。",
      "我虽不解饮，敢辞玉樽空。",
      "举酒对明月，起舞聊相从。",
      "身世两翛然，如游广寒宫。",
      "夜久风露冷，草根吟候虫。",
      "咽咽不能已，岂自鸣其穷。",
      "天涯多雾雨，好景诚难逢。",
      "哦诗不成寝，颇类鱼噞喁。"
    ]
  },
  {
    "id": "2e89e420a7255bc5a8bf48fe28648db0",
    "title": "中秋望月次玉局翁韵二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "皎皎月华白，寥寥秋气清。",
      "念我方远客，步月亭中行。",
      "风露感我心，凄然入重扃。",
      "谁家弄横笛，巧作断肠声。",
      "独酌一壶酒，对此千里明。",
      "人生但自适，何必四者并。",
      "醉眼视万物，扰扰如浮萍。",
      "得丧何须道，譬犹阴与晴。",
      "节义太山重，富贵鸿毛轻。",
      "我心与明月，照见万古情。"
    ]
  },
  {
    "id": "2e89e420a7255bc5892839f5943b637f",
    "title": "又次韵中秋长句",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "凉风吹空明月高，清光万里见秋毫。",
      "银云栉栉方解驳，河汉掩映如波涛。",
      "须臾扫尽无多子，天影悠悠碧于水。",
      "冰轮正午久停鞭，群动寂然声不起。",
      "谛观此月真跳丸，山河倒影犹蛇蟠。",
      "桂华耿耿巳澄洁，秋气凛凛增清寒。",
      "前年望月都城汴，只恐中霄风雨变。",
      "一杯相属有情亲，侧耳歌楼闻鼓板。",
      "今年望月沙阳山，照我心如铁石坚。",
      "美人千里共明月，遥想闺中只独看。",
      "空庭步月更幽好，白露漙漙湿烟草。",
      "开编况对古圣贤，发愤忘忧不知老。",
      "男儿本自甘贱贫，富贵名传能几人。",
      "题诗对月到日出，锦囊何似庞眉客。"
    ]
  },
  {
    "id": "2e89e420a7255bc5a407daaa1e86c2d1",
    "title": "和陶渊明归田园六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我家梁溪傍，门对九龙山。",
      "山中有幽趣，游息可忘年。",
      "陆子泉最甘，次之即龙渊。",
      "馀波作梁溪，可溉万顷田。",
      "公垂读书堂，古屋尚数间。",
      "我欲隐山下，诛茅占其前。",
      "疏泉凿池沼，植竹来云烟。",
      "纵目望震泽，策杖登山巅。",
      "神游八极表，心迹两超然。",
      "更结莲社侣，远追竹林贤。"
    ]
  },
  {
    "id": "2e89e420a7255bc5a407daaa0589254b",
    "title": "和陶渊明归田园六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风动梁溪，何日理归鞅。",
      "放逐正拘囚，寤寐劳梦想。",
      "新诗聊慰今，旧事那追往。",
      "缅怀故山居，杞菊苗应长。",
      "挂冠神武门，便欲学疏广。",
      "躬耕南亩云，实报无卤莽。"
    ]
  },
  {
    "id": "2e89e420a7255bc5a407daaa4811a969",
    "title": "和陶渊明归田园六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "寂灭乃可乐，纷华何足娱。",
      "百年会有尽，富贵同邱墟。",
      "不如早抽身，卜此山林居。",
      "手植松与桂，青青三万株。",
      "幅巾坐其下，萧散谁如吾。",
      "衣食粗饱暖，身在即有馀。",
      "归依金仙氏，妙契端不虚。",
      "借问名利者，还有此乐无。"
    ]
  },
  {
    "id": "2e89e420a7255bc5a407daaab0199818",
    "title": "和陶渊明归田园六首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "膝横五弦琴，试鼓南风曲。",
      "寄傲北窗下，便觉此生足。",
      "开怀酒一壶，寓意棋一局。",
      "既使风扫门，还将月为烛。"
    ]
  },
  {
    "id": "2e89e420a7255bc5435ab617ae1502e6",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "是心本纯白，利害俶扰之。",
      "陶然到醉乡，还此未扰时。",
      "古人重酒德，妙意端在兹。",
      "嗟予数杯量，径醉不复疑。",
      "既得醉中趣，安用杯常持。"
    ]
  },
  {
    "id": "2e89e420a7255bc5435ab617d1064312",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "醉中忘万物，一视渊与山。",
      "坠车神不惊，庄周非寓言。",
      "是乡岂华胥，逸乐不记年。",
      "谁能造其域，勿为薄俗传。"
    ]
  },
  {
    "id": "2e89e420a7255bc5435ab6170bfe7cf6",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "世俗愈浇薄，惟酒陶真情。",
      "如何遁世士，更以酒自名。",
      "嗟我方远谪，慷慨念平生。",
      "酌此一壶酒，宠辱那复惊。",
      "醉中露天机，往往以诗鸣。"
    ]
  },
  {
    "id": "2e89e420a7255bc5435ab617dc5c1c4c",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "骏足有远步，逸翮无卑飞。",
      "羁絷因罗网，惨澹终年悲。",
      "得酒且欢喜，醉乡真所依。",
      "路稳良易到，时和可忘归。",
      "不复梦周公，甚矣吾其衰。",
      "惟当饮醇酎，此志慎勿违。"
    ]
  },
  {
    "id": "2e89e420a7255bc5435ab617b5bf3cb9",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "独酌有真趣，何须歌管喧。",
      "既醉谢羁束，不知冠屦偏。",
      "扶挟烦侍女，颓然倾玉山。",
      "方游无何乡，命驾殊未还。",
      "醒来念前乐，欲辩诚难言。"
    ]
  },
  {
    "id": "2e89e420a7255bc5435ab617eaf603cc",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "异论相矛盾，儒墨竟谁是。",
      "仲尼虽大圣，宁免叔孙毁。",
      "得酒当痛饮，忘形相汝尔。",
      "采芝白云中，愿学园与绮。"
    ]
  },
  {
    "id": "2e89e420a7255bc5435ab6178908929f",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "风露飒秋色，东篱菊有英。",
      "泛此忘忧物，宽我羁旅情。",
      "故人饷佳酝，樽空还自倾。",
      "云外鸿雁度，堂中蟋蟀鸣。",
      "忽忽岁将暮，聊复乐此生。"
    ]
  },
  {
    "id": "2e89e420a7255bc5435ab6178366ac2e",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我本田野人，萧然岩壑姿。",
      "麋鹿喜丰草，鹪鹩安一枝。",
      "误学霸王略，肯吐陈平奇。",
      "世故乃如此，拙谋何所为。",
      "宾至且饮酒，吾身岂长羁。"
    ]
  },
  {
    "id": "2e89e420a7255bc5435ab617852b558f",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "嘉葩含团香，气至辄自开。",
      "置之白玉堂，可慰君子怀。",
      "少有高世心，壮年此志乖。",
      "君门植梧桐，参彼鸾凤栖。",
      "谋身一何拙，堕此百尺泥。",
      "却笑东方生，取容事诙谐。"
    ]
  },
  {
    "id": "2e89e420a7255bc5435ab6178e2f2b84",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "四方有定位，醉中初不迷。",
      "立志既尔尔，岂复中道回。",
      "珥笔螭殿坳，谪官鲸海隅。",
      "庭闱在千里，山川阻修途。",
      "梦中欣得还，亦复劳驰驱。",
      "觉后谋一醉，三杯即有馀。",
      "何当听从便，返我梁溪居。"
    ]
  },
  {
    "id": "2e89e420a7255bc5435ab617e0b7a26a",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "三径渊明居，一区子云宅。",
      "吾生诚易足，处静期息迹。",
      "负郭千亩田，种秫当八百。",
      "酿为瓮盎春，悠然举大白。",
      "于世复何求，安用长太息。"
    ]
  },
  {
    "id": "2e89e420a7255bc5435ab617ea065f38",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "饮酒资红裙，其乐未为至。",
      "欢然文字饮，兴逸不知醉。",
      "放怀溪山间，雅饮亦其次。",
      "裸裎岂是达，温克乃足贵。",
      "醉乡谁不到，未必能知味。"
    ]
  },
  {
    "id": "2e89e420a7255bc5435ab6171287e878",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "樽俎为舟车，游此醉乡境。",
      "但愿未死前，常醉不用醒。",
      "醒来寓翰墨，万事劳总领。",
      "譬犹锥处囊，脱出终露颖。",
      "虎豹岂犬羊，文章自彪炳。"
    ]
  },
  {
    "id": "2e89e420a7255bc5435ab617522c4461",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吾年行四十，意气非少时。",
      "世故茫不识，惟好古人词。",
      "篇章自娱悦，适意良在兹。",
      "此外付之拙，直道不复疑。",
      "黄卷千万言，圣贤岂吾欺。",
      "世事皆分定，饮酒姑安之。"
    ]
  },
  {
    "id": "2e89e420a7255bc5435ab6179bea6a62",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "萌心皆拙谋，游世用直道。",
      "乐天吾何忧，发愤不知老。",
      "惟有杯中物，可以慰枯槁。",
      "三杯颊生红，便觉颜色好。",
      "曲生端可友，金玉非吾宝。",
      "醉中亦慨然，志节还表表。"
    ]
  },
  {
    "id": "2e89e420a7255bc5435ab6174350c253",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "少年学神仙，日诵琼笈经。",
      "交梨与火枣，丹鼎期必成。",
      "呼吸存夜气，宴坐至五更。",
      "岂知糟曲中，醉乡即黄庭。",
      "玉池滟生肥，天鼓常自鸣。",
      "酩酊欲仙去，超然离世情。"
    ]
  },
  {
    "id": "2e89e420a7255bc5435ab6171b76398a",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "霜林陨寒叶，淅淅随西风。",
      "拙翁感节物，颓然坐轩中。",
      "独酌一樽酒，不知穷与通。",
      "栖鸟忽惊去，子岂曾伤弓。"
    ]
  },
  {
    "id": "2e89e420a7255bc5435ab61788e0c2ea",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "人以谪而穷，我因谪而得。",
      "博考圣贤书，独立愈不惑。",
      "世道迭污隆，时命有通塞。",
      "驾言游醉乡，疑是华胥国。",
      "漠然无是非，于此可以默。"
    ]
  },
  {
    "id": "2e89e420a7255bc5435ab61776116776",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "结发观国光，壮年跻膴仕。",
      "怀恩重泰山，欲报轻小己。",
      "幸立不讳朝，缄默诚可耻。",
      "晨趋玉陛前，暮谪闽山里。",
      "飘零若萍梗，此志谁复纪。",
      "行藏岂异途，川流与渊止。",
      "不如饮美酒，世态何足恃。"
    ]
  },
  {
    "id": "2e89e420a7255bc5435ab617549f727c",
    "title": "次韵和渊明饮酒诗二十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "举世人事伪，惟酒存天真。",
      "饮多不如少，饮醨不如醇。",
      "借问何以然，每醉意每新。",
      "笑指黄金罍，是中可逃秦。",
      "糠秕铸尧舜，万世同埃尘。",
      "二豪侍坐侧，议论徒殷勤。",
      "我读古人书，独与渊明亲。",
      "北窗傲羲皇，桃源将问津。",
      "膝横无弦琴，头著漉酒巾。",
      "我醉君且去，为已非为人。"
    ]
  },
  {
    "id": "2e89e420a7255bc52e64746c938fe312",
    "title": "桃源行",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "武陵溪水流潺潺，渔舟鼓枻迷溯沿。",
      "溪穷路尽恍何处，桃花烂漫蒸川原。",
      "花间邑屋自连接，云外鸡犬声相喧。",
      "衣裳不同俎豆古，见客惊怪争来前。",
      "杀鸡为黍持劝客，借问世上今何年。",
      "自从秦乱避徭役，子孙居此因蝉联。",
      "不知汉祖以剑起，况复魏晋称戈鋋。",
      "殷勤留客不肯住，落花流水空依然。",
      "渊明作记真好事，世人粉饰言神仙。",
      "我观闽境多如此，峻溪绝岭难攀缘。",
      "其间往往有居者，自富水竹饶田园。",
      "耄倪不复识官府，岂惮黠吏催租钱。",
      "养生送死良自得，终岁饱食仍安眠。",
      "何须更论神仙事，只此便是桃花源。"
    ]
  },
  {
    "id": "2e89e420a7255bc57e549ac713a202da",
    "title": "隐圃岩桂盛开兴宗屡以为供",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "沙阳岩桂虽云多，不若隐圃为骈罗。",
      "结根盘据极高大，荫庭一亩才数科。",
      "青葱翠盖俯轩槛，夭矫苍虬交枝柯。",
      "森森密叶碧如玉，扑扑细蕊黄于鹅。",
      "风传剩馥尚酷烈，月散清影长婆娑。",
      "幽香岂止到十里，妙质端恐移金波。",
      "不随春景斗妍媚，直与秋色争清和。",
      "芳鲜似欲伴佳菊，冷落更觉怜衰荷。",
      "幽人爱此自培植，林下不知双鬓皤。",
      "为予折赠诚有意，欲遣鼻观通禅那。",
      "吾衰万事付之懒，不饮奈此秋光何。",
      "径须造诣谋一醉，莫待花落沾庭莎。",
      "妙香吸引入肺腑，吐作佳句同吟哦。"
    ]
  },
  {
    "id": "2e89e420a7255bc5cc4f54b36a3e452b",
    "title": "从邓季明求菊花",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "乐全治幽圃，种花如种田。",
      "秋来菊有花，亦复争芳妍。",
      "璀璨碧玉蕾，散作黄金钱。",
      "风静香自远，露寒色争鲜。",
      "乃知万物性，皆欲全其天。",
      "九日忽已近，渊明思悠然。",
      "愿移东篱下，植此西轩前。",
      "我有一壶酒，泛之可延年。",
      "不嫌盘箸薄，同作饮中仙。"
    ]
  },
  {
    "id": "2e89e420a7255bc51d549b431500fea5",
    "title": "秋日有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋水澹澄澈，秋山郁嵯峨。",
      "我游溪山亭，山空水增波。",
      "感此物华暮，风林摇落多。",
      "惟有青青松，独立不改柯。",
      "乔然傲霜霰，岁晏将如何。"
    ]
  },
  {
    "id": "2e89e420a7255bc53b88c00e9a8c2fb0",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "朝来秋色高，西山有爽气。",
      "开轩远相望，自得静中意。",
      "那知宋玉悲，肯洒杨朱泪。",
      "逍遥天地间，俯仰可无愧。"
    ]
  },
  {
    "id": "2e89e420a7255bc53b88c00e0f722229",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "夜永秋气凉，泠然入窗牖。",
      "照眼一编书，开怀一壶酒。",
      "念身幸无恨，齿发犹未朽。",
      "富贵如浮云，于我亦何有。"
    ]
  },
  {
    "id": "2e89e420a7255bc53b88c00ead9d033f",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南方秋节晚，九月始凄清。",
      "草木忽摇落，坐使客心惊。",
      "橐籥无暂息，机缄殊不停。",
      "未能超物外，慷慨念平生。"
    ]
  },
  {
    "id": "2e89e420a7255bc53b88c00ef7da63a4",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "露下秋草衰，蒹葭亦苍苍。",
      "森然岩中桂，十里飘天香。",
      "深林静杳冥，无人自芬芳。",
      "采掇满禅室，闲中气味长。"
    ]
  },
  {
    "id": "2e89e420a7255bc53b88c00e8bc7b0ae",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋云澹无依，皛皛映寒日。",
      "卷舒谁使之，聚散在倏忽。",
      "出岫本无心，行空宁有质。",
      "功成归何方，妙用藏于密。"
    ]
  },
  {
    "id": "2e89e420a7255bc53b88c00ed3db50ef",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风晚萧索，凄然遂成林。",
      "百谷欲成实，见此造物心。",
      "清凉入户牖，天光为沈阴。",
      "禅房有羁客，抱膝正长吟。"
    ]
  },
  {
    "id": "2e89e420a7255bc53b88c00e73ebbf2e",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风动禾黍，泛泛凄芳馨。",
      "散策步田野，欣此百谷成。",
      "林下父老醉，云间鸡犬声。",
      "丰年诚可乐，安得遂吾生。"
    ]
  },
  {
    "id": "2e89e420a7255bc53b88c00e24aea3eb",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋月照我心，清光奈愁何。",
      "回薄万古恨，月愁应更多。",
      "独饮不成醉，溯月空长歌。",
      "安得一丸药，高奔伴姮娥。"
    ]
  },
  {
    "id": "2e89e420a7255bc53b88c00e134eea0f",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "古后有明训，霜降休百工。",
      "草木日摇落，蟋蟀鸣堂中。",
      "岂不感时节，念此岁复穷。",
      "劳生真一梦，飘泊随西东。"
    ]
  },
  {
    "id": "2e89e420a7255bc53b88c00e90e0cf31",
    "title": "秋思十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "百卉秋具腓，先陨惟梧桐。",
      "岂无贞洁者，独立青霜中。",
      "艳艳篱下菊，青青岭头松。",
      "与君为德友，相好永无穷。"
    ]
  },
  {
    "id": "2e89e420a7255bc512c06ce02a17fd14",
    "title": "邓成彦",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "四大假合初不真，筋脉缠络相依因。",
      "□□□□类芭蕉，须叟变灭如浮云。",
      "风寒暑湿起众疾，痛楚展转劳吟呻。",
      "医工对治巧用药，分别佐使甘酸辛。",
      "须知病者谁受病，其中必有不病人。",
      "于斯荐取自调伏，沈疴消散如埃尘。",
      "本来面目只一体，安用更分精与神。",
      "欲识其中不病者，即是毗卢清净身。"
    ]
  },
  {
    "id": "2e89e420a7255bc5eeb87d68a1b482ad",
    "title": "兴宗志宏见和岩桂长篇再赋前韵奉呈",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "月中有桂光更多，扶疏一轮枝干罗。",
      "天风飘下广寒子，岂与凡种同其科。",
      "四时不改碧玉叶，满庭自擢青铜柯。",
      "森然众木共培植，无异野鹤群鸡鹅。",
      "秋来隐圃风露冷，喷花看蕊尤婆娑。",
      "圃中自有隐君子，心与世远恬无波。",
      "对花度此九秋色，不以物外伤天和。",
      "西邻栟榈更好古，妙年欲制芰与荷。",
      "连墙请谒不知倦，宜尔鬓发忘其皤。",
      "天生逸才当有用，委弃寂寞理则那。",
      "吾衰尚有惜花意，零落奈此馨香何。",
      "却思梁溪有小圃，只恐松竹荒寒莎。",
      "未能归去老三径，且把诗句从公哦。"
    ]
  },
  {
    "id": "2e89e420a7255bc531ac3b82cb06c605",
    "title": "菊花开日即重阳二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南方气候殊，佳月即中秋。",
      "昨者月既望，萧萧风雨愁。",
      "安得一轮玉，清光满溪楼。",
      "酌酒自起舞，与之相献酬。"
    ]
  },
  {
    "id": "2e89e420a7255bc588e4b6c1d858e1ec",
    "title": "和陶渊明采菊东篱下二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "九日但孤坐，悄然无世喧。",
      "菊花殊未开，始知气候偏。",
      "开轩寓远目，相对惟青山。",
      "昏鸦已接翅，独鹤何时还。",
      "且尽杯中物，此外无足言。"
    ]
  },
  {
    "id": "2e89e420a7255bc588e4b6c1ff37c885",
    "title": "和陶渊明采菊东篱下二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小雨湿丛菊，何当喷金英。",
      "嚼蕊亦可人，萧然慰我情。",
      "羁旅念家远，浊酒还独倾。",
      "云表雁初过，草根虫自鸣。",
      "岁晏将如何，一醉豁平生。"
    ]
  },
  {
    "id": "2e89e420a7255bc5bc27062cec42a6a7",
    "title": "寓轩用竹为窗隔以御西风戏成小诗纪其事示志宏",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昔我自帝所，远谪来沙阳。",
      "由春以涉夏，及此秋气凉。",
      "节物日凄紧，白露结为霜。",
      "行当入室处，聊复葺我堂。",
      "伐竹制窗牖，朴素无青黄。",
      "西风屏寒色，短日来孤光。",
      "草木已零落，但闻菊蕊香。",
      "超然适燕处，便足傲羲皇。",
      "释氏戒恋著，一宿寄枯桑。",
      "今我日必葺，于道无乃荒。",
      "彼以著故戒，无著何所妨。",
      "譬犹梦中境，离著可两忘。",
      "傥能达此理，随寓皆道场。"
    ]
  },
  {
    "id": "2e89e420a7255bc5c683b3965edd27c1",
    "title": "传画美人戏成",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "美人颜色娇如花，鬒发光翳朝阳鸦。",
      "玉钗斜插翠眉蹙，岂亦有恨来天涯。",
      "画工善画无穷意，故把双眸剪秋水。",
      "丹青幻出亦动人，况复嫣然能启齿。",
      "年来居士心如灰，草户金锤击不开。",
      "纵教天女来相试，虚烦云雨下阳台。"
    ]
  },
  {
    "id": "2e89e420a7255bc5c8134076afdfabc1",
    "title": "传画忠义图",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "君臣以道合，言出心莫逆。",
      "膏泽下于民，美化施无极。",
      "中世此道衰，言如水投石。",
      "义士以死争，直谏或有益。",
      "折槛制留今，断鞅事存昔。",
      "当车血污轮，伏蒲涕沾席。",
      "昭然贯日诚，屹尔回天力。",
      "谁将丹青手，图此忠义迹。",
      "传之置坐隅，能使懦夫激。",
      "斯人不复见，壮哉古遗直。"
    ]
  },
  {
    "id": "2e89e420a7255bc5c761c91431d2a2ea",
    "title": "题富郑公画像",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "天骄自昔难羁縻，凭陵中夏侵北垂。秦城万里堑山谷，汉女远嫁为阏氏。",
      "赫然武帝事征伐，天下骚动士马疲。古来制御无上策，本朝镇抚诚得宜。",
      "祖宗守边有良将，胡骑远遁不敢窥。澶渊之役起仓卒，当时众议何其危。",
      "莱公庭争乃亲讨，貔虎百万从六飞。弩机暗发虏酋殒，震怖屈膝祈完归。",
      "欢盟从此到今日，生灵休息诚赖之。中间桀骜邀岁赐，悬河之辩亦莫支。",
      "笃生郑公为民社，一言剖决遂不疑。莱郑之功实终始，配入太庙铭鼎彝。",
      "我生后公不及识，再拜图像涕泗洟。安得如公之人在廊庙，坐使德泽渐烝黎。"
    ]
  },
  {
    "id": "2e89e420a7255bc5a0b199771f5b3024",
    "title": "明妃曲",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "昭君自恃颜如花，肯赂画史丹青加。",
      "十年望幸不得见，一日远嫁来天涯。",
      "辞宫脉脉洒红泪，出塞漠漠惊黄沙。",
      "宁辞玉质配夷虏，但恨拙谋羞汉家。",
      "穹庐腥膻厌酥酪，曲调幽怨传琵琶。",
      "汉宫美女不知数，骨委黄土纷如麻。",
      "当时失意虽可恨，犹得千古诗人夸。"
    ]
  },
  {
    "id": "2e89e420a7255bc5c913c21fdff1a1e2",
    "title": "是夜复乘泛碧斋至北溪口观新桥与兴宗志宏分题予得泛字",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋高气倍清，夜静舟初泛。",
      "露华浩如洗，月色寒可鉴。",
      "林峦与邑屋，左右入轩槛。",
      "晶荧星影摇，崷崒山光蘸。",
      "风微烟幂幂，溪远波湛湛。",
      "端疑客乘槎，坐使云河犯。",
      "观梁且停桡，恋月愁系缆。",
      "景幽费摹写，思妙造古淡。",
      "吾方久于此，胜赏岂云暂。",
      "愿同二三子，险韵时得探。"
    ]
  },
  {
    "id": "2e89e420a7255bc59b16131b3165d944",
    "title": "志宏得碧字以诗来次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "明月照清溪，影落千寻碧。",
      "轻风皱微澜，荡漾摇金色。",
      "相携理桂楫，及此万籁寂。",
      "天空露气寒，栖鸟正缩瑟。",
      "何人起秋思，数弄月中笛。",
      "坐使迁客情，悽然感去国。",
      "清游得英俊，胜赏饱泉石。",
      "岂殊在吾家，亲戚欬于侧。",
      "赋诗各言怀，险韵对勍敌。",
      "归来气未衰，开匣看三尺。"
    ]
  },
  {
    "id": "2e89e420a7255bc5c8c66b686eb9087a",
    "title": "兴宗得斋字以诗来次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "佳月霭秋色，翛然感予怀。",
      "言携二三友，泛此溪中斋。",
      "风露生万里，屋木凭两涯。",
      "凄微烟雾合，芬馥天香来。",
      "恍若度云汉，奔月游瑶台。",
      "灏气集肺腑，洒濯无纤埃。",
      "沉沉夜寥阒，回舟兴悠哉。",
      "澄波静如练，何异浮江淮。",
      "但恨景物美，实难赋咏才。",
      "斯文当共勉，天意属吾侪。"
    ]
  },
  {
    "id": "2e89e420a7255bc52c660ac9da56cad6",
    "title": "和唐人张为秋醉歌",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "秋风愈凄紧，感此梁溪翁。",
      "烟水出砂石，风霜脱梧桐。",
      "岁晏无与欢，步屧携苍筇。",
      "俯视槛中菊，仰瞻峰顶松。",
      "有酒聊自适，旋滴真珠红。",
      "长鲸吸百川，坐使玉樽空。",
      "念古壮气激，怀家归兴浓。",
      "陶然不知醉，如堕烟雾中。",
      "醉魂眇安往，梦渡江水东。",
      "仿佛生六翮，飘忽腾双龙。",
      "醒来无所见，溪冷山重重。",
      "纱窗透残月，瓦枕来疏钟。",
      "起视夜将阑，星河粲玲珑。",
      "乘风欲轻举，骨肉疑都融。",
      "却思向来醉，岂离方寸地。",
      "长醉不用醒，萧然谢名利。"
    ]
  },
  {
    "id": "2e89e420a7255bc58b8dbb67afbab667",
    "title": "读陆龟蒙散人歌三复而悲之赋诗以卒其志",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "江湖散人气节奇，布衣韦带霜鬓垂。",
      "有田甫里多水潦，阖门百指长号饥。",
      "躬耕粗足输赋税，时赴嘉客同襟期。",
      "西风笠泽起秋色，菰蒲初熟鲈鳜肥。",
      "扁舟乘兴不知晚，笔床茶灶常相随。",
      "著书丛杂自编录，巧怪不择文与诗。",
      "那能枉道窃爵禄，但欲乱世全妻儿。",
      "胸中岂无佐时略，却笑诸郎殊不知。",
      "当年富贵尽磨灭，惟有夫子传于斯。",
      "三高名配范与李，散人虽散元非痴。"
    ]
  },
  {
    "id": "2e89e420a7255bc565c7939a509a3fdd",
    "title": "岩桂再开尤盛汲水养之其香满室堕蕊几案间灿然可爱嗅玩因为赋小诗",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "桂华十里凌霜空，再开愈觉秋光浓。",
      "幽人赠我不知数，芬馥飘满禅房中。",
      "蔌蔌风枝堕烟蕊，璀灿金英沾案几。",
      "不须扫去任飘零，从使清香在毫纸。"
    ]
  },
  {
    "id": "2e89e420a7255bc5c74adf82295740bc",
    "title": "游栖云寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "清晓戒徒御，出郊为胜游。",
      "霜林半摇落，肃穆天地秋。",
      "散策陟峻岭，凭高瞰清流。",
      "禅居得兰若，迥觉林泉优。",
      "露草凄更碧，风松郁相缪。",
      "山空钟磬响，地胜池台幽。",
      "竹色森不改，桂香泱漭浮。",
      "经行岂莲社，景物如虎丘。",
      "流水人寂寂，归云晚悠悠。",
      "惜哉光景促，妙赏难淹留。",
      "却步出山径，犹回恋山眸。",
      "登临兴未尽，更理溪中舟。"
    ]
  },
  {
    "id": "2e89e420a7255bc52f23895ff309e841",
    "title": "画荔枝图",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "南闽荔枝名四方，非因谪官那得尝。",
      "丁香为核玉为叶，绛绡为壳冰为瓤。",
      "烱如明珠出老蚌，灿如艳女披红裳。",
      "膜凝云母本来薄，液贮甘露初不浆。",
      "剖擎颇讶水晶滑，咀嚼但觉琼瑶香。",
      "贡馀虽幸得一饱，无那品目多难详。",
      "丹青巧为拂绢素，数种磊落皆其良。",
      "牛心最大蚶壳褊，虎皮斑驳龙牙长。",
      "火山早依炎气熟，中元晚待秋风凉。",
      "色奇更变江家绿，味旨尤称十八娘。",
      "葡萄结实极繁盛，硫黄著子何芬芳。",
      "若将牡丹与比并，好把陈紫同姚黄。",
      "虽云香味不可画，悦目自足垂虚堂。",
      "饫餐更得画归去，须信远谪元非狂。"
    ]
  },
  {
    "id": "2e89e420a7255bc5a69e0419fc1e7218",
    "title": "丛菊数日来颇有开意戏题",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "爱菊如渊明，凭栏惜花晏。",
      "朝来有开意，嫩蕊肥欲绽。",
      "愿承玉露漙，一吐金英粲。",
      "临风嗅馨香，为尔发三叹。"
    ]
  },
  {
    "id": "2e89e420a7255bc54859779857f85f70",
    "title": "得了翁书并寄石芝云其味初淡中苦已而发甘鲜有",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "海日气射苍崖根，石上生枝乾藓文。",
      "构梯采掇资好事，中有至味难为言。",
      "岂惟食淡兼攻苦，嚼蜡茹荼多欲吐。",
      "清甘徐发齿颊间，漱以寒泉如饮乳。",
      "幽人赠我意已深，一掬可比千黄金。",
      "世间此味知者鲜，往往既吐还追寻。",
      "我欲持之献君子，自古至言多逆耳。",
      "愿于苦处辨忠良，若待回甘真晚矣。"
    ]
  },
  {
    "id": "2e89e420a7255bc542a72a403a4c838f",
    "title": "奉酬陈之元教授见赠次韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "谪官因得穷林泉，陶写聊复资诗篇。",
      "青岑叠叠山满眼，碧波湛湛溪涵天。",
      "南连海峤饶雾雨，北望吴越凄风烟。",
      "感怀触目还得句，但可娱戏那敢传。",
      "譬犹候虫与时鸟，自鸣自已真偶然。",
      "岂知飘落广文耳，饰以妙语烦雕镌。",
      "与公平生未相识，一见倾心谁与易。",
      "沙阳百里阻游从，注目寒空暮云碧。",
      "朅来邂逅慰所思，况得新诗飞霹雳。",
      "我今归去隐梁溪，远迹江湖养愚直。",
      "看公白日上青霄，九万扶摇不劳力。"
    ]
  },
  {
    "id": "2e89e420a7255bc55838faeb49164438",
    "title": "武夷行",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "忆昨退朝门下省，槐影扶疏清昼永。",
      "琐窗一枕梦仙山，觉来毛骨犹清冷。",
      "谪官道出武夷山，风景翛然似梦间。",
      "碧溪九曲山万叠，况值密雪妆烟鬟。",
      "宽恩今日容归去，笑指洞天寻旧路。",
      "霜晴日暖白云深，遥望幔亭天一柱。",
      "羽人导我游仙溪，翠壁苍崖晚更奇。",
      "浩歌快饮纵回棹，星月耿耿风凄凄。",
      "晓来换骨岩中看，玉润金坚馀片片。",
      "三姝骈立映彤霞，二水交流萦素练。",
      "征鞍欲去更从容，仙境灵迹岂易逢。",
      "他日追思不可到，梦魂还过七闽中。"
    ]
  },
  {
    "id": "2e89e420a7255bc51ba045533998a6d7",
    "title": "泛游仙溪",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "去年游仙满溪雪，今年游仙一船月。",
      "武夷已擅天下奇，雪月相辉更幽绝。",
      "前生定在此山中，缘熟重游六六峰。",
      "惭愧真仙借光景，恨无道骨与仙风。"
    ]
  },
  {
    "id": "2e89e420a7255bc5640b1a2c2357c6c9",
    "title": "望龟峰",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "饶阳景物犹武夷，岩石崛起多瑰奇。",
      "此峰厥状更诡异，举首曳尾如灵龟。",
      "穹隆曝甲正霜晓，蹒跚引气当晴晖。",
      "故知造化巧凝结，欲问所以良难推。",
      "我疑龙伯钓溟渤，六鳌连引背负归。",
      "中途遗一尚赑屃，直欲赴海冠峨巍。",
      "又疑清江使河伯，波涛相失留于斯。",
      "化为巨石峙千古，虽欲钻灼无由施。",
      "茫茫神怪不可诘，但使风景增清辉。",
      "我来闽岭厌山水，见此还复伸双眉。",
      "颇嗟行役不果到，侧身西望生长悲。"
    ]
  },
  {
    "id": "2e89e420a7255bc5845211e560050578",
    "title": "闻浙东方寇大作道路不通迂路由江南以归有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "理装适吴会，避寇由江滨。",
      "宁知治安世，乃作途穷人。",
      "风涛岂不险，舟楫尚可因。",
      "失身入畏涂，难以理义陈。",
      "平生笑子美，逃乱走踆踆。",
      "如今翻自笑，亦须谋此身。",
      "此身何足惜，上有高年亲。",
      "骨肉几百口，干戈已相邻。",
      "以我此日心，知彼无辜伦。",
      "安得济川舟，载之适通津。",
      "徙置安乐土，不知战斗尘。",
      "已矣可奈何，愿为太平民。"
    ]
  },
  {
    "id": "2e89e420a7255bc5845211e58650757c",
    "title": "闻浙东方寇大作道路不通迂路由江南以归有感二首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "东南久无备，盗贼起不虞。",
      "揭竿与荷锄，皆是耕田夫。",
      "谁为捕逐者，得官缘苞苴。",
      "不读一行字，况复知孙吴。",
      "厥初既轻敌，屡北辄睢旴。",
      "屯兵非不多，一扫不复馀。",
      "虎兕出于柙，是谁之过欤。",
      "凶焰陵郡县，良民遭戮屠。",
      "坐令腹心地，化为豺豕区。",
      "除恶当务早，滋蔓良难图。",
      "王师何日出，努力观庙谟。"
    ]
  },
  {
    "id": "2e89e420a7255bc5a66fff90aed46621",
    "title": "偶题其一",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "霜风响枯林，旷野惨寒色。",
      "川路阻且长，客子方远适。",
      "东吴眇何在，仰羡归飞翼。",
      "惟有溪边梅，犹能慰愁寂。"
    ]
  },
  {
    "id": "2e89e420a7255bc51cd8f7942c9aa348",
    "title": "游五松山观李太白祠堂",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "大江东南流，鼓柁江水上。",
      "薄游五松山，获见谪仙像。",
      "呜呼天宝间，治乱如反掌。",
      "兵戈暗中原，豪杰多长往。",
      "谪仙当此时，逸气隘天壤。",
      "脱身来江东，缥渺青霞赏。",
      "作诗几千篇，醉笔笼万象。",
      "迄今有遗祠，识者共瞻仰。",
      "嗟予岂后裔，愚拙谁复尚。",
      "珥笔玉殿螭，谪官闽岭瘴。",
      "荷恩许生还，冒险理归桨。",
      "于焉觌仙风，足以慰遐想。",
      "愿言继清芬，何由揖英爽。"
    ]
  },
  {
    "id": "2e89e420a7255bc5a46ce4ba9932feb5",
    "title": "上元舟中有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "前年扈清跸，玉辇临端门。",
      "鳌山彩构耸，露台歌吹喧。",
      "去年谪沙阳，旅泊亦游观。",
      "士女隘衢巷，灯火满溪山。",
      "今年过江南，舣舟烟水湾。",
      "风高不可进，极目云涛翻。",
      "蜜炬照独酌，红炉凌夜寒。",
      "感事心欲折，强歌声无欢。",
      "坐看江边月，飞上青云端。",
      "清光不改旧，对我还团栾。"
    ]
  },
  {
    "id": "2e89e420a7255bc5a5dbf28660cdaa93",
    "title": "同李似之游蒋山",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "北风阻行舟，驾言游蒋山。",
      "相携得良友，谈笑穷跻攀。",
      "松林静杳冥，殿阁罗烟鬟。",
      "宝公骨已冷，白塔孤云间。",
      "乘高望长空，极目波涛翻。",
      "东南正戎马，戈甲照江干。",
      "与子适相遇，偷此半日闲。",
      "怀古六朝远，道旧一笑欢。",
      "忆昨赐对初，接武玉殿班。",
      "螭坳珥史笔，每惭追继难。",
      "迂疏与世违，谪官堕瓯蛮。",
      "宽恩幸脱去，假道来江关。",
      "邂逅两萍梗，飘泊惊风幡。",
      "回首顾浙河，不知涕泗潸。",
      "著鞭愿努力，世路方多艰。"
    ]
  },
  {
    "id": "2e89e420a7255bc5521b4a9450258b91",
    "title": "登钟山谒宝公塔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "宝公真至人，鸟爪金色身。",
      "杖携刀尺拂，语隐齐梁陈。",
      "我登钟山顶，白塔高嶙峋。",
      "再拜礼双足，聊结香火因。"
    ]
  },
  {
    "id": "2e89e420a7255bc5b2eaf81673340227",
    "title": "次韵和渊明形影神三首形赠影",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "大块已载我，何如未生时。",
      "气变芒芴间，七窍谁凿之。",
      "百骸与九藏，假合以成兹。",
      "与子非故交，从我如相期。",
      "屈伸及动止，契合初不思。",
      "常恐随物化，念此情凄洏。",
      "我生梦幻中，变灭不复疑。",
      "安得永相保，听我悲来辞。"
    ]
  },
  {
    "id": "2e89e420a7255bc5b2eaf816df3622fd",
    "title": "次韵和渊明形影神三首形赠影",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "纡馀非我妍，濩落非我拙。",
      "与子两相依，生来无间绝。",
      "俯仰随顾指，岂是事容悦。",
      "因光长周旋，处阴暂暌别。",
      "况复同物化，子坏我亦灭。",
      "冥冥长夜台，念之五情热。",
      "愿子卫生经，无使精脑竭。",
      "千载永相从，彭殇孰优劣。"
    ]
  },
  {
    "id": "2e89e420a7255bc5b2eaf81685cf88f7",
    "title": "次韵和渊明形影神三首形赠影",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "人生若大梦，积微以成著。",
      "少壮得老死，一念即非故。",
      "二子异金石，松萝暂依附。",
      "胡为羡久生，切切儿女语。",
      "有形会当灭，是影无实处。",
      "惟我谢客尘，妙湛乃常住。",
      "不入造化机，岂堕阴阳数。",
      "回光试反照，凡圣悉皆具。",
      "不减亦不增，谁毁复谁誉。",
      "超然外死生，卓尔无来去。",
      "周行万物表，独立初不惧。",
      "二子非吾徒，安用多忧虑。"
    ]
  },
  {
    "id": "2e89e420a7255bc51be2eae0a40ca6cd",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "达人有大观，曲士多自束。",
      "忘真供物役，终岁惟仆仆。",
      "所以梁溪翁，归来蓺松菊。",
      "寒泉友龟鱼，丰草侣麋鹿。",
      "清风为扫门，明月相照烛。",
      "世故悉弃捐，吾方乐于独。"
    ]
  },
  {
    "id": "2e89e420a7255bc51be2eae0ccdd621d",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "亭亭南山松，下荫千里道。",
      "结根既得地，秀色亦何好。",
      "岁寒霜霰苦，独立君子操。",
      "如何慷慨士，百虑绕中抱。",
      "寸心多感伤，摇摇若旌纛。",
      "逝将归江湖，更拜散人号。"
    ]
  },
  {
    "id": "2e89e420a7255bc51be2eae0b9292cf4",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "乌鹊故巢心，鸿雁稻梁谋。",
      "梁溪十亩园，岁晚营菟裘。",
      "自我去泉石，岁律才一周。",
      "安知巨盗起，千里来蜂蟊。",
      "老稚适淮东，旅泊如寄邮。",
      "已矣复何言，吾生感行休。"
    ]
  },
  {
    "id": "2e89e420a7255bc51be2eae0f6874073",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鼓鼙思将帅，戡乱属豪杰。",
      "吾儒贵全才，冠履仍佩玦。",
      "憬彼乘间盗，萌蘖傲霜雪。",
      "锄恶当务本，使众宜以悦。",
      "一扫巢穴空，毋俾蚁猬结。",
      "安得李临淮，念此五情热。"
    ]
  },
  {
    "id": "2e89e420a7255bc51be2eae0c67423ec",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "禅悦知道腴，寂乐忘世喧。",
      "自从游宦来，常恐岁月捐。",
      "愿从善知识，超然同晤言。",
      "心清闻妙香，不必炉中烟。",
      "竹实自鸾凤，腐鼠从乌鸢。",
      "典籍亦可弃，鱼兔非蹄筌。"
    ]
  },
  {
    "id": "2e89e420a7255bc51be2eae0b8f952f4",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "取饭遣化人，散花有天女。",
      "维摩一方丈，安用室百堵。",
      "况我麋鹿姿，本非冠冕伍。",
      "脱身归梁溪，蓑笠钓烟雨。",
      "结交有风月，扫念无寒暑。",
      "巨盗傥削平，此志良自许。"
    ]
  },
  {
    "id": "2e89e420a7255bc51be2eae0611713e8",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "两曜真跳丸，百年如转轴。",
      "富贵能几何，飘若云过目。",
      "惟有金仙书，可以静中读。",
      "冷暖初自知，运用要当熟。",
      "仲尼贵毋我，老氏欲为腹。",
      "悟真奚必多，半偈亦云足。"
    ]
  },
  {
    "id": "2e89e420a7255bc51be2eae0a20fb6fc",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我行大江滨，举头见钟山。",
      "清风自南来，长啸宇宙宽。",
      "邂逅适相遇，取友平生端。",
      "恋恋故人意，怜此范叔寒。",
      "世路方多虞，期子慎所安。",
      "他时来访我，陋巷一瓢颜。"
    ]
  },
  {
    "id": "2e89e420a7255bc51be2eae0794ace50",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "朝市不可留，山林有佳趣。",
      "结庐无人境，散策时远步。",
      "手携葛翁杖，足蹑祖师屦。",
      "一笑浮世空，欻若草头露。",
      "幻身粗饱暖，此外复何虑。",
      "休问东陵瓜，且种梁溪芋。"
    ]
  },
  {
    "id": "2e89e420a7255bc51be2eae0c93221e8",
    "title": "次韵李似之秋居杂咏十首",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "浮云不成雨，晶晶行晴昼。",
      "朝蔽扶桑暾，夜掩长河宿。",
      "回飙一扫除，戢戢见远岫。",
      "青天与白日，四顾喜瞻搆。",
      "愿乘六气辩，抚手磨宇宙。",
      "冷然御风行，平昔笑御寇。"
    ]
  },
  {
    "id": "2e89e420a7255bc51be3194901d49e76",
    "title": "阻风舟中有感",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "扁舟泊枉渚，邈在大江南。",
      "风云斗未息，波涛战方酣。",
      "闭关坐明窗，开卷穷幽探。",
      "气寒觉火冷，志苦思蘖甘。",
      "深炷一炉香，默默聊自参。",
      "半世徒扰扰，忙如未茧蚕。",
      "又若伏枥马，未脱辔与衔。",
      "逝将归山林，瓶锡寄一岩。",
      "愿从祖师六，不学黄庭三。",
      "得此无所得，超然离圣凡。"
    ]
  },
  {
    "id": "2e89e420a7255bc5c4b329ea4cf5489b",
    "title": "喜雨",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "北风吹云云不开，蒙蒙细雨和烟来。",
      "舟行虽阻亦可喜，润泽及物诚佳哉。",
      "我辞闽岭遵江渚，百日皆晴未尝雨。",
      "江淮旱暵已逾年，牟麦焦枯但黄土。",
      "漕渠千里不复通，况复巨寇兴兵戎。",
      "从兹一雨百事散，愿化灾疹为康丰。"
    ]
  },
  {
    "id": "2e89e420a7255bc5a7da688c27a1f4c1",
    "title": "江上值雪戏成短歌",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我来自南今几月，万里不曾看点雪。",
      "舣舟江南烟水湾，雪作春风更奇绝。",
      "冻云漠漠愁锁空，初闻冰霰响窗蓬。",
      "鲛人泣下玉盘碎，珠玑乱落层霄中。",
      "须臾雪片大如指，密洒江干浩无际。",
      "白帝从以万玉妃，婀娜旗常堕雪水。",
      "回风飘舞转交加，坐看汀洲铺玉沙。",
      "已惊绿柳早飞絮，更讶黄芦还带花。",
      "沙头凫雁自俦侣，天暝云寒去何处。",
      "渔翁独立钓清江，披得一蓑非好句。",
      "梁溪居士初归来，对此超然慰所怀。",
      "家在淮东阻行色，晴天且为片时开。"
    ]
  },
  {
    "id": "2e89e420a7255bc5ca72b20a2dc5343b",
    "title": "次韵王尧明游北寺",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "小雨湿残花，回风振芳草。",
      "胜游宜及时，嘉此春物好。",
      "萧然二三子，散策穷杳眇。",
      "招提枕郊头，殿阁出林表。",
      "中有王屋泉，一酌百虑澡。",
      "踟蹰古城隅，幽径通翠筱。",
      "嗟予阻追陪，正坐尘事绕。",
      "衣冠方北渡，亲故幸非少。",
      "客情终念归，回首云缥缈。",
      "遥怜松菊荒，仰羡鹳鹤矫。",
      "园田诚可乐，鼙鼓尚惊扰。",
      "何当终素心，永叹忧用老。"
    ]
  },
  {
    "id": "2e89e420a7255bc5c2ae051a06b41f46",
    "title": "次韵王尧明喜雨古风",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "神化茫茫端莫测，不雨逾时忽盈尺。",
      "谁云幽默志难通，一念周圆诚已格。",
      "井枯河竭欲飞尘，麦秀渐渐实半娠。",
      "翠虬潜伏杳无处，遗蝗出地方鳞鳞。",
      "观音妙智悲慈主，为洒杨枝作甘雨。",
      "应怜祷禬罄勤渠，致遣神人梦中语。",
      "雨旸之数虽有时，迟速亦可精神移。",
      "世间万法尽心造，报若影响宁难期。",
      "不知今夕复何夕，千里风云来阵墨。",
      "驱雷掣电雨建瓴，似赴前期初不忒。",
      "威神自在谁复如，噀酒投颅术已疏。",
      "有秋颇足慰民望，可喜更须烦史书。",
      "衣冠北渡连墙堵，旅食经时念终窭。",
      "已欣霖雨起蟠龙，更庆天兵擒猛虎。",
      "迩来世事不挂心，惟有忧国思犹深。",
      "安得年丰群盗息，归助击壤尧民音。"
    ]
  },
  {
    "id": "2e89e420a7255bc501a3b783b174127f",
    "title": "次韵和曾徽言登北禅寺塔",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "佛教入中土，贝多凡几翻。",
      "摩腾导其流，僧伽鼓其澜。",
      "乃建窣堵波，高标屹参天。",
      "划如五彩虹，上与青霄干。",
      "兹塔更奇古，层檐俯通川。",
      "江山递隐见，万象森回环。",
      "公子抱远韵，登临眇风烟。",
      "仰穿龙蛇穴，旁瞰日月悬。",
      "茫茫悉细碎，寓目疑无全。",
      "归来吐妙句，字字劳精甄。",
      "嗟我方屏处，胜游阻清缘。",
      "幸窥慈恩作，如见众宝山。",
      "宗风久寂寞，纻絮何其寒。",
      "安得师子吼，震此龙象筵。",
      "关弓挟白羽，櫜鞬相周旋。",
      "当分宝塔坐，一瞬三万年。"
    ]
  },
  {
    "id": "2e89e420a7255bc525f220245be4c55d",
    "title": "读陈子直短歌三复而悲之次其韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "君不见韩昌黎，文章二百年。又不见杜陵老，风月三千首。",
      "号寒啼饥四壁空，谩有篇章在人口。书生生事良易足，深林一枝河满腹。",
      "但令藜苋可充肠，便把离骚静中读。儒冠误身诚可怜，陈侯半世身犹邅。",
      "斗酒初乏青铜钱，忍饥哦诗空可传。富儿菽粟泥沙掷，不必登朝家万石。",
      "水陆毕陈方丈食，锦绣还将被墙壁。但资口腹为身谋，问以诗书初不识。",
      "天公赋予真相百，彼富吾仁如黑白。乡党宁无急义人，谁哀王孙与进食。",
      "尝思漂母饭淮阴，何用区区论报德。"
    ]
  },
  {
    "id": "2e89e420a7255bc54aef4298b2444ac3",
    "title": "次韵王尧明四旱诗河运",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "漕渠如坦途，泛此往来宅。",
      "疏川谁之功，乘木本诸益。",
      "常疑侔沧溟，巨钓可龙伯。",
      "那知旱暵甚，有此困涸阨。",
      "岂无车班班，莫胜仓箱积。",
      "譬犹一鹗飞，孰与鸷累百。",
      "汲江劳瓮盎，祷雨费圭璧。",
      "端为鱼鳖忧，无乃云雷斁。",
      "安得千里波，篙师发棹歌。",
      "愿借壮士手，为乃挽天河。"
    ]
  },
  {
    "id": "2e89e420a7255bc529dcdad6bb86d482",
    "title": "次韵王尧明四旱诗井汲",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "我居梁溪傍，密迩陆子泉。",
      "漂流旅海陵，又欲买一廛。",
      "愿言酌甘芳，为涤腥与膻。",
      "居然值岁旱，此志无由全。",
      "百井尽枯涸，简编匪虚传。",
      "夜汲费烛炬，晓趋骈足肩。",
      "一壶信千金，一饮或万钱。",
      "逝将向井拜，飞泉为溅溅。",
      "泓澄古镜色，吸引星光圆。",
      "洋洋疗众渴，不竭如巨川。",
      "井收遂勿幕，瓶盆送回旋。",
      "饮水自可乐，安用井底眠。"
    ]
  },
  {
    "id": "2e89e420a7255bc5a6d15c6a0e3a08ea",
    "title": "次韵王尧明四旱诗酺祭",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闵旱意不乐，驾言游近坰。",
      "田父纷在野，祭酺方乞灵。",
      "借问何以然，东皋产蝗螟。",
      "主张有神物，薄礼羞微馨。",
      "神歆庶灾熄，敢爱酒满瓴。",
      "导我试往观，戢戢初插翎。",
      "剪穗齐若刀，抱秆牢如钉。",
      "异哉天壤间，孕此妖孽形。",
      "群族既蕃衍，气类屯臊腥。",
      "仲尼所不堪，纪异垂麟经。",
      "畀火见周雅，捕瘗闻唐庭。",
      "人力自足胜，何须诘冥冥。",
      "聪明实依人，正直神所听。",
      "区区觞豆间，厥德安足铭。",
      "谁能起云师，霈雨驱疾霆。",
      "一洗羽孽息，寥落如晨星。"
    ]
  },
  {
    "id": "2e89e420a7255bc53dc22bd4d08319f0",
    "title": "次韵王尧明四旱诗雩祷",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "雩祭法已古，东方见苍龙。",
      "厥后兹礼废，但祷释梵宫。",
      "淮堧值岁旱，川涸山欲童。"
    ]
  },
  {
    "id": "2e89e420a7255bc5b7d677a627438317",
    "title": "次韵和虞公明察院赋所藏李成山水",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "画史古多有，李生独宝传。",
      "譬犹古人书，墨妙称诚悬。",
      "尤物世难蓄，变化登云天。",
      "流落人间者，遗迹犹绵绵。",
      "此本更奇绝，高深自山渊。",
      "想当盘礴时，舐笔应如椽。",
      "楼观抱空曲，林芿霭层巅。",
      "屹然岩石姿，润比金玉坚。",
      "倏忽变寒暑，霏微起云烟。",
      "高堂寓远目，如堕嵩华前。",
      "回观旧所藏，一一可弃捐。",
      "乃知盖代手，笔力能旋乾。",
      "众工画山水，意匠劳雕镌。",
      "惟兹得简易，大巧初天全。",
      "鉴裁有精识，丹青孰争先。",
      "何须嫫姆丑，始辨西施妍。",
      "嗟我性迂拙，漂流方隐廛。",
      "幸从长者游，坐使伊郁宣。",
      "啸咏图史间，高台谢牵挛。",
      "新诗与妙画，更使穷钻研。",
      "愧乏色丝句，为续金声篇。",
      "端思画中趣，只欲休林泉。"
    ]
  },
  {
    "id": "2e89e420a7255bc576965da732f6d22a",
    "title": "再次前韵",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "妙手不可遇，心匠良难传。",
      "于中营丘生，名若日月悬。",
      "胸次有衡霍，笔端合其天。",
      "坐令众画史，缩手嗟材绵。",
      "公于何处得，藏此图书渊。",
      "昼赏不知厌，夜观烛如椽。",
      "我昔游七闽，足踏群山巅。",
      "最爱演仙峰，石色润且坚。",
      "楼台与妆缀，轻素拖晴烟。",
      "朅来见兹画，恍若复造前。",
      "为技一至此，丹青诚可捐。",
      "譬犹绘神骏，不必锦连乾。",
      "阳岭郁葱茜，阴崖极镕镌。",
      "人禽与屋木，种种法象全。",
      "往者邈难追，后来谁复先。",
      "新诗为发挥，与画争清研。",
      "宝剑藏古岳，贤士隐里廛。",
      "一朝遇鉴赏，晔若五采宣。",
      "顾我涉道浅，游世困絷挛。",
      "惟有古人心，刻意思精研。",
      "兹画不可取，但诵瑶琼篇。",
      "何须画中看，吾方老云泉。"
    ]
  },
  {
    "id": "2e89e420a7255bc5f773e7315b60c04a",
    "title": "读王尧明赠诸弟和陶诗次韵为别",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "鹪巢安一枝，鹏运图南溟。",
      "巨细自有适，坐见万物情。",
      "昔别东都门，我方堕蛮荆。",
      "岂知复会合，浊酒叙平生。",
      "念子抱器业，出值时清明。",
      "骞腾发素蕴，当使王化平。",
      "而我志丘壑，肃肃正遐征。",
      "窃比渊明归，逝同沮溺耕。",
      "脱屣谢轩冕，超然无所萦。",
      "出处良异趣，勉哉垂世名。"
    ]
  },
  {
    "id": "2e89e420a7255bc5dd950a35467dafbf",
    "title": "虞公明出示序观音诗事",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "闻思大士真奇绝，俱妙形神侔玉雪。",
      "譬如水月自清凉，能与世间除恼热。",
      "自从证悟今几劫，定慧慈威初不灭。",
      "解脱曾因无尽宣，圆通更假文殊说。",
      "森然宝臂清净目，八万四千犹一吷。",
      "依怗群生愿力坚，宴坐谛观尘世阅。",
      "先生往时堕宪网，泽雉在樊鹰在绁。",
      "默相虔诚赖觉慈，灼知情实蒙圣哲。",
      "逾年海上得归来，冒险岂殊探虎穴。",
      "精刚何翅金百鍊，忠荩端同水万折。",
      "观音在处皆现前，不必图绘劳携挈。",
      "此方教体在音闻，悟入此门良不拙。",
      "更将妙语赞悲心，功德须知莫如舌。"
    ]
  },
  {
    "id": "2e89e420a7255bc53d4c6c575864d6b3",
    "title": "赠虞公明察院",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "岧峣古城隅，下为凤凰池。",
      "凤去不复返，池水空涟漪。",
      "傍有幽人庐，松竹森四围。",
      "结构极爽垲，借问居者谁。",
      "先生闻道久，昨自海上归。",
      "食枣大如瓜，定曾见安期。",
      "不知修何术，能夺造化机。",
      "金鼎灿含葩，玉池滟生肥。",
      "颠倒出龙虎，腾降分坎离。",
      "行年五十馀，气貌如婴儿。",
      "馀暇付图史，不废酒与诗。",
      "高堂会宾友，落笔风雨驰。",
      "戏事聊复尔，一笑初何为。",
      "悬知广成子，千岁形不衰。",
      "顾我抱迂拙，与世真相违。",
      "徒欲睎骥騄，曾未窥藩篱。",
      "寓居迩函丈，数造董公帷。",
      "愿闻众妙门，成此一段奇。",
      "胡为久闭拒，客至辄围棋。",
      "归隐志已定，后会知何时。",
      "铭心誓相学，发药幸教之。",
      "他年倘有得，同驾云中螭。"
    ]
  },
  {
    "id": "2e89e420a7255bc52dc4156f1386d2e5",
    "title": "读钱申伯与仲弟唱和次韵见意",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "未忘世故似梅仙，謦欬那离狗马间。",
      "肯信片言功若药，坐使四海安如山。",
      "从来疗疾应须艾，宁有艾丸如许大。",
      "扁鹊先知今岂无，和缓高谈良有在。",
      "钱郎志气绝可人，不减风流温太真。",
      "新诗欲嗣汲黯直，陋巷更甘原宪贫。",
      "我有故园依北阜，松菊归来知好否。",
      "著鞭愿子勉为先，我已摧颓瞠若后。"
    ]
  },
  {
    "id": "2e89e420a7255bc578fb28da5684fec9",
    "title": "往复诗多用佛语再次前韵示仲辅",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "远涉异域求金仙，岂知不离方寸间。",
      "此门悟入真捷径，安用困苦栖穷山。",
      "凭君试灼一炷艾，能已千疴宁四大。",
      "病根若悟本来空，是则名为观自在。",
      "平生见尽学道人，舍妄求真不识真。",
      "指端明月休错认，衣里宝珠元不贫。",
      "巍巍荡荡如山阜，长与君俱君见否。",
      "仁者自生分别心，断际何尝有前后。"
    ]
  },
  {
    "id": "2e89e420a7255bc551c8d8980a4f5756",
    "title": "次韵徽言见赠",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "白首穷一经，此道何尝东。",
      "陋质误识擢，珥笔宸庭枫。",
      "胸中何所见，耿耿惟孤忠。",
      "谪官乃自取，宠辱久矣同。",
      "朅来旅江城，胜游幸从公。",
      "款昵宴笑欢，顾忘身世穷。",
      "十年倦游意，一笑回首空。",
      "尚馀爱君心，梦绕明光宫。",
      "夫子抱高趣，才气凛以雄。",
      "挥毫写妙语，烨若五彩虹。",
      "宁淹江海上，行簉鹓鹭中。",
      "放怀且玉友，不用酟郫筒。"
    ]
  },
  {
    "id": "2e89e420a7255bc5945ef1289d143809",
    "title": "尧明以五诗赆行辞意激昂钦玩无已辄用第五首次韵为报聊发一笑",
    "authorName": "李纲",
    "authorId": "2e89e420a7255bc5e5e63da78248a99e",
    "dynasty": "宋",
    "content": [
      "吹台一樽酒，平昔接英游。",
      "棘闱澹墨榜，曾见成名秋。",
      "焉知江海上，乃复同唱酬。",
      "子如清庙器，端俟识者收。",
      "又如御厨珍，可用三公羞。",
      "高志凛冰雪，妙语锵琳球。",
      "三年未飞鸣，一举宜无俦。",
      "我已谢世网，逝将老一丘。",
      "愿子勉自爱，食肉鄙虎头。",
      "名节乃难立，富贵良易求。"
    ]
  }
]