[
  {
    "id": "c16655df2ba69104a45d9b8a9c0a7a8d",
    "title": "浪淘沙·赋元夕遇雨次俞紫芝韵",
    "authorName": "凌云翰",
    "authorId": "c16655df2ba69104d1457b72d1457b72",
    "dynasty": "元",
    "content": [
      "雨打上元灯。无处邀朋。何如窗下且瞢腾。谩忆牙旗穿夜市，铁马春冰。",
      "歌舞有人曾。倦与争能。越罗裁服换吴绫。尽道先生归隐也，乌帽乌藤。"
    ]
  },
  {
    "id": "c16655df2d1d3ddd85f1647f3a8bb94c",
    "title": "玉楼春·宴河中瑞云亭",
    "authorName": "冯延登",
    "authorId": "c16655df2d1d3ddda7d8ae45e034fb6b",
    "dynasty": "元",
    "content": [
      "长原迤逦孤麋卧。野色微茫河界破。草承行屦绿云深，花触飞丸红雨妥。",
      "高亭初试煎花火。醉玉渐哗春满座。行杯莫压转筹频，佳节等闲飞鸟过。"
    ]
  },
  {
    "id": "c16655df2d6a4ca125665b369d7a94cb",
    "title": "水龙吟",
    "authorName": "杨载",
    "authorId": "c16655df2d6a4ca1c1e39d914671aeaf",
    "dynasty": "元",
    "content": [
      "鸿沟定约东归，又谁遣赤龙回指。青娥舞罢，重瞳饮泣，断肠声里。半壁酸风，两淮寒月，古今兴废。眇乌江满眼，惊涛卷雪，分明总是英雄泪。",
      "木末招招舟子，载何人断烟流水。平沙尽处，青山数点，江东千里。长啸风前，无人会我，登临此意。但黄芦古木，夕阳回照，有渔歌起。"
    ]
  },
  {
    "id": "c16655df2ea1af994d108839434baef3",
    "title": "水仙子",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "春风骄马五陵儿，暖日西湖三月时，管弦触水莺花市。",
      "不知音不到此，宜歌宜酒宜诗。山过雨颦眉黛，柳拖烟堆鬓丝，可喜杀睡足的西施！"
    ]
  },
  {
    "id": "c16655df2ea1af996a10f508561b2324",
    "title": "风入松",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "眼前红日又西斜，疾似下坡车。晓来清镜添白发，上床与鞋履相别。",
      "莫笑鸠巢计拙，葫芦提一向装呆。"
    ]
  },
  {
    "id": "c16655df2ea1af99b9bd94cc816de64a",
    "title": "庆宣和",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "投至狐踪与兔穴，多少豪杰。鼎足三分半腰折，魏耶？",
      "晋耶？"
    ]
  },
  {
    "id": "c16655df2ea1af991ce2f87b0451b59f",
    "title": "金字经",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "絮飞飘白雪，鲊香荷叶风。且向江头作钓翁。",
      "穷，男儿未济中。风波梦，一场幻化中。"
    ]
  },
  {
    "id": "c16655df2ea1af9964ad724867fb24c3",
    "title": "落梅风",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "人初静，月正明。纱窗外玉梅斜映。梅花笑人偏弄影，月沉时一般孤零。"
    ]
  },
  {
    "id": "c16655df2ea1af9964ad7248a3bc7410",
    "title": "落梅风",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "天教富，莫太奢。无多时好天良夜。看钱奴硬将心似铁，空辜负锦堂风月。"
    ]
  },
  {
    "id": "c16655df2ea1af9964ad72482f63005d",
    "title": "落梅风",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "因他害，染病疾，相识每劝咱是好意。相识若知咱就里，和相识也一般憔悴。"
    ]
  },
  {
    "id": "c16655df2ea1af9964ad7248fc0cfe68",
    "title": "落梅风",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "蔷薇露，荷叶雨，菊花霜冷香庭户。梅梢月斜人影孤，恨薄情四时辜负。"
    ]
  },
  {
    "id": "c16655df2ea1af9964ad724897372dbe",
    "title": "落梅风",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "实心儿待，休做谎话儿猜。不信道为伊曾害。",
      "害时节有谁曾见来？瞒不过主腰胸带。"
    ]
  },
  {
    "id": "c16655df2ea1af9964ad7248fabd14c4",
    "title": "落梅风",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "心间事，说与他。动不动早言两罢。罢字儿碜可可你道是耍，我心里怕那不怕？"
    ]
  },
  {
    "id": "c16655df2ea1af997ba7ded029a9f17e",
    "title": "小桃红",
    "authorName": "马致远",
    "authorId": "c16655df2ea1af9981e5f81df9be311e",
    "dynasty": "元",
    "content": [
      "画堂春暖绣帏重，宝篆香微动。此外虚名要何用？醉乡中。",
      "东风唤醒梨花梦。主人爱客，寻常迎送，鹦鹉在金笼。"
    ]
  },
  {
    "id": "c16655df2ff5ea57597e81a9464bf292",
    "title": "台城路次邵复孺韵",
    "authorName": "钱霖",
    "authorId": "c16655df2ff5ea57d1457b72d1457b72",
    "dynasty": "元",
    "content": [
      "碧云深处遥天暮，经年雁书沉影。雨散梅魂，风醒草梦，还见春回乡井。花明柳暝。念贾箧香空，谢池诗冷。流水斜阳，旧家那是旧风景。",
      "怀思横泖雅趣，故人吟啸里，得意酬领。谱缀台城，缄传茜水，肯把俊游重省。凭高倚迥。纵老兴犹浓，不堪驰骋。隔断相思，浦潮波万顷。"
    ]
  },
  {
    "id": "c16655df2ff5ea57022a570306ccdff6",
    "title": "春草碧",
    "authorName": "钱霖",
    "authorId": "c16655df2ff5ea57d1457b72d1457b72",
    "dynasty": "元",
    "content": [
      "客窗闲理清商谱。弹到断肠声，伤今古。自怜素发无多，犹记纹疏夜深语。空剩旧时踪。迷南浦。",
      "梨花燕子清明，谁家院宇。没个好情怀，杯慵举。天涯行李萧萧，还是新愁老羁旅。那更落花深，红如雨。"
    ]
  },
  {
    "id": "c16655df2ff5ea57ab28846fbdec4d7b",
    "title": "锁窗寒题玉山草堂",
    "authorName": "钱霖",
    "authorId": "c16655df2ff5ea57d1457b72d1457b72",
    "dynasty": "元",
    "content": [
      "书带生香，忘忧弄色，四窗虚悄。茅茨净覆，栋宇洗空文藻。卷珠帘，雨痕暮收，绮罗静隔红尘岛。对纸屏素榻，拂潭烟树，扫檐风条。深窈。",
      "西园晓。似日照炉峰，数声啼鸟。璚莲倚盖，晓水靓妆孤袅。浣花溪，尚余旧春，秾芳剩馥吟未了。望东林，小径斜通，梦约香山老。"
    ]
  },
  {
    "id": "c16655df2fffb5beb88f1c0dbc766ca2",
    "title": "一剪梅",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一气升腾宝鼎煎。相交水火，玉路飞铅。不能神定两团圆。隔若云泥，难契重玄。",
      "切要澄心剿万缘。自然性命，混合归禅。阳魂变化恣升迁。百日千朝，云步壶天。"
    ]
  },
  {
    "id": "c16655df2fffb5bec15e548e21386071",
    "title": "一剪梅·断空",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "夺得周天火候煎。丹炉昼夜，煮汞烹铅。海源江岸气喷烟。继日奔腾，通贯三田。",
      "不悟冥冥入定禅。神离气散，子母难圆。阴阳失媾昧玄玄。九载三年，不见壶天。"
    ]
  },
  {
    "id": "c16655df2fffb5bea29841805ad14103",
    "title": "万年春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "浩气流行，绵绵拥簇真禅定。颐神兴。杳冥难醒。凝结玄黄孕。",
      "造化圆空，剔透灵台莹。能常应。木童形胜。稳步云霞径。"
    ]
  },
  {
    "id": "c16655df2fffb5bea2984180786a9b9c",
    "title": "万年春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一气冲和，心猿紧琐难奔走。调柔受。密封关口。太一氤氲守。",
      "二者相融，默默昏昏久。成奇偶。炼须九九。丕享虚空寿。"
    ]
  },
  {
    "id": "c16655df2fffb5bef87e94bb9a48b7a6",
    "title": "万年春玉琐金关互换封闭",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "玉琐金关，阴阳击拆牢封闭。相凝制。变通无系。满腹清风细。",
      "九气天中，云步无纤翳。真根蒂。道情潜契。湛湛通三际。"
    ]
  },
  {
    "id": "c16655df2fffb5bed465f5b34a574f1a",
    "title": "六幺令·观天造化",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "观天造化，进取慕希夷。刚柔中正扶持，五蕴乐无为。灵育九阳嘉瑞，坤殿坎交离。日中彩凤，翱翔江曲，万重水底觅乌龟。",
      "紫雾弥漫岳顶，消息结冰肌。巍巍体段清凉，风韵六神颐。豁爽三光洞照，海角恣栖迟。云间偃仰，陶陶无系，朗然恢廓旧容仪。"
    ]
  },
  {
    "id": "c16655df2fffb5be5e4c507b2f882cf2",
    "title": "双双燕",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "循环日月，春秋变荣枯，几多相缀。唐朝汉阙，楚苑秦宫兴替。爱海沦流何定，尽荡荡、无生淹滞。惊回浩劫尘情，返照推穷根蒂。明慧。通三抱一。",
      "真心运乾坤，坎离相济。氤氲结括，紫蕴素华藩卫。珠孕玄冥焕赫。显魄炼、云英蝉蜕。出入杳冥。无碍混通三际。"
    ]
  },
  {
    "id": "c16655df2fffb5be6181433431ce8d1d",
    "title": "无俗念",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一呼一吸，昧谷神、玄牝绵绵踵至。聚散忙忙乖造化，根蒂悬悬远离。上下无归，往来失御，不向三宫施。内迷归腠，意因执定一位。",
      "外灌四体皮肤，浮行散乱，蠢蠢难安置。壮观浑身多震动，变易千般何啻。意不灰寒，形不木槁，性命云泥异。禅功郁结，怎成阳体纯粹。"
    ]
  },
  {
    "id": "c16655df2fffb5bed86a9bc406a95d62",
    "title": "无俗念火候不正",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "周天火候，要升沉飞伏，无差无错。气运前升穿绛阙，透上九天熏烙。两目难开，终为大患，急急须臾拨。迁延岁月，变成魔境沦落。",
      "六神失御猖狂，三尸放荡，五贼俱成恶。要镇炎炎归玉路，深入神宫恢廓。三盗循环，相交水火，锻炼成丹药。驱驰归正，得醇贤圣糟粕。"
    ]
  },
  {
    "id": "c16655df2fffb5be597ceb3edc2e2269",
    "title": "月中仙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "志士穷元，派浮沉动静，体用分别。神初象客，藉氤氲为主，应时提挈。杖头挑日月，斡天地、推移气泄。北斗南辰转，辉辉洞天，深处木童悦。",
      "而今主掌专权，证阳极返还，阴降时节。真功造化，显本来体段，清辉冰洁。焕然无点污，罄三界、十方透彻。一混希夷化，不空不有无生灭。"
    ]
  },
  {
    "id": "c16655df2fffb5be4f7f90fc7a7a6b08",
    "title": "月中仙·九转功成",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "道泄冲和，运开基杳冥，生发元首。推排七返，配二三成六，再三成九。九还真造化，分八卦、妻男自偶。默默真情契，凝然气神，如一镇相守。",
      "盈盈动静归元，证不空不有。头面仍旧。无为性普，应地天神化，视之能久。任从劫运变，太空体、绵绵不朽。次了无生灭，恢弘妙用真乐受。"
    ]
  },
  {
    "id": "c16655df2fffb5be93259bbcf25c137e",
    "title": "月中仙·宾主互换",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "索妙修真，分元神作宾，一气为主。玄机不昧，凭坎离精粹，权衡三五。浩然成造化，销尸魄、纯阳结聚。七返真阴降，功全摄迹，归本认元祖。",
      "炼神合道冥冥，始真空体露。实相难睹。无穷变化，显性珠如意，恢弘光吐。独超三界外，令清净、腾今跨古。反换宾为主，首提究竟功德普。"
    ]
  },
  {
    "id": "c16655df2fffb5be5bfdfca4783e2896",
    "title": "月华清",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一点灵光，千回沦落，四生六道游遍。苦海淹流，几许改头更面。谅四大、虚幼无根，出没甚、流星飞电。无限。递来往奇臭，枯荣迁变。",
      "识破般般不恋。悟梦蝶灯蛾，超生专擅。密扣玄关，摧挫寸心千炼。炼得显、元初洒落，展入地、升天体现。一贯。傲神通挥霍，清凉风扇。"
    ]
  },
  {
    "id": "c16655df2fffb5bec6c356d9c658b6e5",
    "title": "木兰花慢·坤卦老阴之象",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "剖坤柔立象，太阴体，换三阳。因六变心虚，关开实腹，应候呈祥。冲和易灵变态，运圣功、旋转斡天罡。消息栽培道化，六宫毂辏中央。",
      "融融品物含章。归土德，密收藏。性与命咸通，个中将养，气孕玄霜。香浮彩霞烜赫，混浩然、纯粹散诸方。造化冥冥极妙，超凡不离玄黄。"
    ]
  },
  {
    "id": "c16655df2fffb5beda08344883d4ef06",
    "title": "木兰花慢·乾卦老阳之象",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "判乾元刚象，德纯贞，利元亨。运一气氤氲，施生品物，分布形成。调和四时简易，正始终、机动应经营。日月东西出没，总因元气流行。",
      "参罗列曜循环，晃寥廓，体轻清。尽变化无方，杳冥真造，内隐精诚。酝就命基性烛，混太虚、模样貌峥嵘。了了真空无碍，八纮挥斥难名。"
    ]
  },
  {
    "id": "c16655df2fffb5be25665b36228dce7b",
    "title": "水龙吟",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "乾坤利判阴阳位。朴散氤氲成器。母怀子腹，儿因母产，杳冥分瑞。体化成纯粹。廓神室、云收尘累。现风清月朗，金童飞舞，傲嘉山，景奇异。",
      "宴罢归来沉醉。到华胥，玉关犹闭。劈开璧帐，主人邀我，密传祖意。岂有三空，体显清净，圆明不二。放纵横自在，无萦无系，与虚空类。"
    ]
  },
  {
    "id": "c16655df2fffb5be25665b367fd44944",
    "title": "水龙吟",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "慧驱茅塞开心地。气养氤氲纯粹。三奇聚鼎，炎炎火里，丹花吐瑞。海底上清吹。异香喷、芳姿肥腻。被木童拈弄，飞行无碍，宝光衬，彩霞炽。",
      "奥室清凉常媚。廓胸襟、冰霜光被。烟消火灭，云收雾敛，顿成不二。头角逍遥，事混河沙，光尘不异。这元初妙有，清虚法体，证菩提位。"
    ]
  },
  {
    "id": "c16655df2fffb5be25665b365f62ab10",
    "title": "水龙吟",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "至人主掌修真柄。格外玄言究竟。澄澄沉虑，绵绵至息，氤氲真性。一混炎风劲。五门开、三奇光并。动盈虚时候，阴阳变泰，显真造，契天命。",
      "整顿神情中正。现长春、风光卓夐。烂霞万缕，烟岚一派，盈空澄净。远近楼台，映奋云步，逍遥歌咏。傲清凉法界，安闲活计，证无为圣。"
    ]
  },
  {
    "id": "c16655df2fffb5be25665b36a8937a19",
    "title": "水龙吟",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "冲和牧养循天数。暗契运行躔度。阴阳恋态，风雷云电，相凝作澍。点滴灵源注。遍浇溉、宿尘难污。显曲江莹静，乌擒玉兔，桂柯宿，吐红雾。",
      "二气氤氲结聚。散金光、三曲密布。炼成健体，童颜滋润，飞行馀裕。神变超尘，趣表清净，真容全露。是劫来一段，通天活计，在人人悟。"
    ]
  },
  {
    "id": "c16655df2fffb5be73f48536ab2f5a6c",
    "title": "水调歌头",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "冲和养真命，神耀破昏衢。水山明秀雷泽，深处孕玄珠。七曜北辰枢纽，灿烂金华气结，槁木得重苏。灵腑风烟静，岳顶月轮孤。",
      "透三天，滋九鼎，饮琼酥。华胥笑傲，陶陶沉醉玉童扶。窈窕芝輧鹤驾，驰骤纯阳圣境，宇宙不能拘。寂阒先天貌，隐显混虚无。"
    ]
  },
  {
    "id": "c16655df2fffb5be65c7169d82977a16",
    "title": "永遇乐·色界",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "心虑灰凝，妙圆德备，威仪无缺。杳杳禅安，冥冥色碍，壶里风光泄。云霞来往，虎龙吟啸，捧弄木童神悦。廓胸臆、洪饮冲和，坦荡醉吟时节。",
      "笙歌鼎沸，鸾凰风舞，纵横自在行列。满目祥光，盈空瑞霭，隐隐飘红雪。拍怀冰莹，充襟月冷，壮贯道情明彻。傲真境、真乐真欢，出尘妙绝。"
    ]
  },
  {
    "id": "c16655df2fffb5be19d7fa37fd55cfd2",
    "title": "江城子·慢伪坐",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "谷神死不作。蛰窟彼、心迷用功错。妄穿凿。搜玄妙、水谷云根为托。谩消索。扭捏一身常把捉。相专著、地关无锁钥。",
      "天门不折弥封，岂留气，有无若。难为三宫升降，执一性返失，西来糟粕。道情薄。乖魂魄、动静龙虎盘礴。昧橐龠。怎炼玉炉金水结，无丹体、何能云步乐。傥还剔透玄机，会蓬莱约。"
    ]
  },
  {
    "id": "c16655df2fffb5becaae651ea511a507",
    "title": "江城子·慢真坐",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "修真万缘撇。心地下、功夫要刚烈。育愚拙。放四大、自在安闲不惙。志如铁。强斩马猿双足折，罢颠劣、都收归寂灭。八关六腑三宫，总和畅，万神悦。",
      "龟息玄通无间，得澄湛子母，团圆交结。两情泄。显阳体、炼就飞行时节。意冰洁。造化真空归物外，无为道、圆成还若缺。放开性月辉辉，贯乾坤彻。"
    ]
  },
  {
    "id": "c16655df2fffb5be6fe976b7d34e5e17",
    "title": "江梅引",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "黄裳元吉纵金风。击疏桐。退残红。万物归根，祖意证圆空。兀兀时当明西令，黄菊绽，秋香满玉丛。",
      "登高圣会兴无穷。燕金翁。聚仙童。爽气盈襟，沉寂内灵通。高傲无为真自乐，显本体，振巍巍，万古雄。"
    ]
  },
  {
    "id": "c16655df2fffb5be6fe976b703e6c1b8",
    "title": "江梅引",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "猿颠马劣论修真。最艰辛。道难亲。要个惺惺，慷慨脱凡尘。推倒恩山心裂碎，乐云水，归依德有邻。",
      "坎离真造养元神。曲江滨。药苗新。酝就琼田，富国已安民。壮观九阳玄体健，挥法界，表巍巍，道化纯。"
    ]
  },
  {
    "id": "c16655df2fffb5be6fe976b7fb28d75c",
    "title": "江梅引",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "无明咬断契真修。度春秋。志清幽。江月光飞，冰彩耀神州。万劫云收明祖意，眉毛剔，齐偕万事休。",
      "混融性命妙机投。两绸缪。恣神游。湛湛真空，天地彀难收。通变罔极非内外，太虚体，廓元初，气艳浮。"
    ]
  },
  {
    "id": "c16655df2fffb5be6fe976b7cb66dc04",
    "title": "江梅引",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "万斜不作一灵孤。妙容模。契虚无。觉海纵横，独耀越骊珠。云静水寒无点翳，清净体，穿山透壁殊。",
      "无人野上傲双凫。奋天衢。玩仙都。一点圆明，变化不能拘。腹实冲和怀美玉，密藏匮，更不求善价估。"
    ]
  },
  {
    "id": "c16655df2fffb5be6fe976b79c99e63a",
    "title": "江梅引",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "景忘情灭万缘疏。览涤除。道情舒。把握权舆，神息动徐徐。将养灵台山岳静，常默默，调神定有馀。",
      "森罗真境傲华胥。显元初。妙如如。无像堂堂，模样契冲虚。飞舞游嬉无挂碍，狂歌咏，恣欣欣类接舆。"
    ]
  },
  {
    "id": "c16655df2fffb5be6fe976b790f0032e",
    "title": "江梅引",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "玄珠吐瑞电光飞。透帘帏。绕璇玑。倒卷黄河，风浪涌神威。子后六爻阴复降，成七返，仙童展羽衣。",
      "浩然恬养道巍巍。主无违。客同归。不见元初，万象境依稀。湛人希夷常默默，全体露，证鸿蒙，一点辉。"
    ]
  },
  {
    "id": "c16655df2fffb5be1988be79f30749e4",
    "title": "江梅引气邪归正",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "浩然气动混元功。契修崇。运清风。透彻三关，上下自然充。腠外浮游收入内，尽一指，都归玉路中。",
      "神迎天谷傲晴空。养冲融。得疏通。体了无萦，澄湛证参同。物我两忘真豁畅，无为理，至圆成显圣功。"
    ]
  },
  {
    "id": "c16655df2fffb5bea3e4c85df6b2dce3",
    "title": "江梅引神邪",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "四肢气散失根芽。作神邪。发空华。异物千般，目下乱如麻。一切圣贤随意现，总变化，都因一念差。",
      "不知心病尚强夸。景无涯。事为嘉。特昧玄通，道眼被尘遮。不作真禅成魔境，阴阳隔，看如何炼玉砂。"
    ]
  },
  {
    "id": "c16655df2fffb5be6da7adaccdcf60e8",
    "title": "江梅引神邪归正",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "灵襟澡雪蔑尘污。幻形刳。外容愚。恬淡场中，驰骤道情娱。一气制神神酩酊，乘醉舞，金童玉女扶。",
      "玄机真造志勤劬。蜕凡躯。入虚无。恢廓圆明，性月一轮孤。冷浸禅天风雾静，冰肌彩，傲澄澄晃玉壶。"
    ]
  },
  {
    "id": "c16655df2fffb5be13ef4484983908a9",
    "title": "送入我门来",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "云水闲情，松筠雅操，根穷入道真诀。扫雾驱烟，磨炼志如铁。慨然不改箪瓢乐，廓愚谷，聪明养素拙。放胸襟，取兴狂吟，右笔楮面挥彻。",
      "虎龙发怒，盘旋万丈，艳喷词翰，摛锦清绝。静里功夫，神用至灵泄。如如性月。光全露，表耀古明今圆若缺。混希夷一气，纵横八表，真体无别。"
    ]
  },
  {
    "id": "c16655df2fffb5bee78f813031f97042",
    "title": "行香子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "震乙情柔，酷爱庚金。角商和、律应清音。木人鼓掌，石女调琴。显巧施仁，勤行义，道情深。",
      "二物相融，交互浮沉。火煎烹、体变而金。开蒙既济，阳炼胜阴。得复根元，分魂魄，识真心。"
    ]
  },
  {
    "id": "c16655df2fffb5bee78f81308bfe5313",
    "title": "行香子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "震内藏金，金乙成姻。假冲和、雷电交陈。龙吟虎啸，幽谷澄神。向杳冥中，风云里，傲全身。",
      "烟雨蒙蒙，芝草芽新。正东君、经纬长春。岷山水衮，一而藏真。已泯抽添，无间隔，返归纯。"
    ]
  },
  {
    "id": "c16655df2fffb5be383c1c022211a90d",
    "title": "行香子·木去金",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "木隐金形，金色浮存。木森森、有像称尊。全凭火力，逗引游魂。自客先还，独存主，各归根。",
      "去住棋分，性命云屯。乐天真、默默昏昏。养成阳体，霞步高奔。得傲玄玄，跻寿域，出乾坤。"
    ]
  },
  {
    "id": "c16655df2fffb5be4f0009ab59a373c0",
    "title": "行香子·木金间隔",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "木性慈仁，体顺融金。混难分、反复浮沉。还元祖性，造化幽深。得木抽金，金去木，罢相侵。",
      "精变游魂，湛入禅心。杳冥时、踪迹难寻。无中显有，透古通今。自魄安魂，魂胜魄，鬼神钦。"
    ]
  },
  {
    "id": "c16655df2fffb5bed952140e9bcdfd4d",
    "title": "行香子·金去木",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "金体坚刚，木性柔和。辩宾主、火力功多。刚为主掌，柔像销磨。显各还元，归本性，息风波。",
      "透入神炉，霞罩嵯峨。放银铅、花绽婆娑。辉光满室，神变无何。镇玩蓬宫，游紫府，恣蹉跎。"
    ]
  },
  {
    "id": "c16655df2fffb5be6314b2b1026e1ec9",
    "title": "苏幕遮·乾坤卦象明道",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "序乾坤，分宾主。匹配周天，甲己局分五。六十时归五日聚。五六三十，六六依策补。",
      "离中己，坎藏戊。离坎交媾，二土刀圭祖。减息绵绵自饮取。镇日忘情，定里神归姥。"
    ]
  },
  {
    "id": "c16655df2fffb5be002b427f33b90f47",
    "title": "定风波",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一寸丹心碎炼摩。挥开智海息风波。林下乐投甘养素，中和。放开心月照娑婆。",
      "澄净内全三聚戒，安闲身富六波罗。隐显神游浑飘逸，无何。青霄物外恣蹉跎。"
    ]
  },
  {
    "id": "c16655df2fffb5be002b427f233c404b",
    "title": "定风波",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "功炼心开智藏圆。灵明一点迈婵娟。物外峥嵘惟独步，玄玄。不空不有貌难诠。",
      "触处全伸无碍相，虚空打破应无边。喜脱轮回今度了，功迁。九玄超上太微天。"
    ]
  },
  {
    "id": "c16655df2fffb5be002b427f38f076a5",
    "title": "定风波",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "悟结清凉浩劫因。生涯淡薄出嚣尘。物物般般心上离，思纯。克勤虚谷养元神。",
      "接物和光循德柄，无方应变任天真。豁落圆通精三昧，怀珍。道人才调特清新。"
    ]
  },
  {
    "id": "c16655df2fffb5bea339bbdaa8a4b55a",
    "title": "武陵春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "二八药苗阴岭采，采得雪金英。四脚无为鼎铸成。三性聚真晶。",
      "海底款吹无焰火，煅炼数研精。烹就冰肌耀素琼。魂圣貌纵横。"
    ]
  },
  {
    "id": "c16655df2fffb5bea339bbdabb7b6125",
    "title": "武陵春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "水火互交南北位，金木换西东。胎结源流帝旺宫。消息造真功。",
      "一马骤归三岛外，九曲六牛通。酝就玄珠透体红。轻健混冲融。"
    ]
  },
  {
    "id": "c16655df2fffb5bea339bbdaf431c067",
    "title": "武陵春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一气始方离混沌，八卦九宫期。罗络壶中媾坎离。消息浩充肌。",
      "斡转璇玑神寂定，龙虎甲庚颐。性普三宫造化奇。默默入希夷。"
    ]
  },
  {
    "id": "c16655df2fffb5bea339bbda4623033f",
    "title": "武陵春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "仙道古今人即是，恐尔自心迷。尔说天高我道低。三寸上天梯。",
      "十九这些人不到，相隔似云泥。妙诀倾心肯若稽。功德与天齐。"
    ]
  },
  {
    "id": "c16655df2fffb5bea339bbdab0e34d61",
    "title": "武陵春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "嗜爱顿忘情不纵，去智道颐形。心迹交时醉半醒。子母聚黄庭。",
      "九气天中鸣玉韵，昼夜不曾停。断送仙童入杳冥。变态奋威灵。"
    ]
  },
  {
    "id": "c16655df2fffb5bea339bbdac1876a86",
    "title": "武陵春",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "心乐澄澄时静应，阴里媾阳精。飒飒和风海底生。六腑九宫盈。",
      "一气混挑罡斗转，天谷至神迎。虑念俱无净德成。咫尺傲鹏程。"
    ]
  },
  {
    "id": "c16655df2fffb5be43bb3ffeffdc5436",
    "title": "武陵春·欲界",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "欲界谷神初剖判，情逸混冲融。太一云兴匝地风。岳顶雨蒙蒙。",
      "造化阴阳升降应，八脉醴泉通。琴韵琅琅聒耳聪。绝念酝奇功。"
    ]
  },
  {
    "id": "c16655df2fffb5bef32f182efdd0909e",
    "title": "浣溪沙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "饮息时时药味加。五神运起海金沙。天河仙子度灵槎。",
      "水满金城凝露冷，人牛不见月空华。清风捧拥笑归家。"
    ]
  },
  {
    "id": "c16655df2fffb5bef32f182eaa1d2af7",
    "title": "浣溪沙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "三八为刀息缓留。圭凭戊己吸呼修。飞伏十干证添抽。",
      "造化结成仙药体，依时饵讫御神游。日飞天外得优游。"
    ]
  },
  {
    "id": "c16655df2fffb5bef32f182eabced278",
    "title": "浣溪沙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "勤饮刀圭炼极阳。薰蒸药味透天香。旋喷甘露返魂浆。",
      "烂饮醺醺长日醉，婆娑飞舞应笙簧。陶陶真乐上天方。"
    ]
  },
  {
    "id": "c16655df2fffb5be2dac80e005b5b992",
    "title": "浣溪沙·饮刀圭",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "离坎升沉气不迷。天门减息饮刀圭。月宫飞出日中鸡。",
      "东北朋生调玉兔，两情和气吐虹霓。烹成火枣玉童携。"
    ]
  },
  {
    "id": "c16655df2fffb5bef02891a4c7591573",
    "title": "采桑子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "性珠莹彻禅天月，三界流光。四海呈祥。气会神交降玉霜。",
      "灵芽匀渍金花绽，透体清香。麝喷明堂。历劫宗风道化昌。"
    ]
  },
  {
    "id": "c16655df2fffb5bef02891a48157d783",
    "title": "采桑子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "志枢动静勤朝暮，特玩屯蒙。消息玄通。橐龠吹嘘契太空。",
      "匠成伏火纯阳体，法界冲融。造化真功。宇宙都归掌握中。"
    ]
  },
  {
    "id": "c16655df2fffb5bef02891a48c91224e",
    "title": "采桑子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "慧光剔透茅心鄙，绝虑忘情。形静神清。捧出圆空一点明。",
      "驱云扫雾神机胜，出入纵横。实相难明。挥斥光华耀八弦。"
    ]
  },
  {
    "id": "c16655df2fffb5be3cd4b8966143c274",
    "title": "采桑子·赠王姑",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "性弘定慧空消息，虚谷传神。无象天真。拍塞乾坤貌至纯。",
      "历年无碍圆明相，不变长春。祖意明伸。阴粹阳精身外身。"
    ]
  },
  {
    "id": "c16655df2fffb5be97c69562245ce128",
    "title": "降中央",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "盗天地冲和，一气造化丹基。玄牝辅弼枢机。四象三奇。消息盈虚否泰，铅汞抽添坎离。进退循环，玉关风透九霄吹。",
      "云行雨施，遍浇溉、黄芽雪肌。五彩腾辉低荫，二八香姿。六阳鼎沸，运火候、周天数随。引养形全，雾收云敛入无为。"
    ]
  },
  {
    "id": "c16655df2fffb5be0a4cff890f62fb46",
    "title": "雨霖铃",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "乾元资始。偶坤柔成物，默契天癸。推移造化清虚，运三要、五行神水。九气腾空六阴静，潜生烟紫。显降升消息还元，玉窟三花吐金蕊。",
      "虚皇宝藏风琴美。送青娥、离宫宴赤子。螺杯滟滟香浮，恣洪饮、写真情喜。物外巍巍，阳体露、出离生死。相旷代、贩骨轮流，了了今生止。"
    ]
  },
  {
    "id": "c16655df2fffb5be0a4cff899fcd7be5",
    "title": "雨霖铃",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "万绿心歇。放神情和畅，痼疾蛰窟。清虚道业修崇，蠕神息、运无仓卒。七曜迎真虚室洁，冷辉冰骨。镇九天、十二楼前，五气腾空帐金阙。",
      "高提慧剑仙童谒。迸寒光、尖锋挑日月。收藏炳耀精华，聚壶鼎、激玄霜发。有物生成，无上妙、总归化恍惚。廓性海、浸润无为，绰约三空越。"
    ]
  },
  {
    "id": "c16655df2fffb5bed8514caf0003499e",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "水府火龙藏。烟雾朦胧琐桂光。气动随风成造化，中央。聚变刀圭药味香。",
      "不见坎中阳。虚室无阴本体彰。育出朝元真浩气，琼浆。攒簇丹炉结玉霜。"
    ]
  },
  {
    "id": "c16655df2fffb5bed8514caf84f9750e",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "进退兔和乌。驱入乾坤造化炉。少减多添循度运，情娱。巧炼丹凝体不枯。",
      "性养点尘无。放荡空圆傲玉壶。应物头头无挂碍，形殊。密蕴摩尼不夜珠。"
    ]
  },
  {
    "id": "c16655df2fffb5bed8514caf03875f73",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "火里六阴培。炽艳心藏点黑煤。功表清冷真水象，神胚。中气抽添自往来。",
      "赫赫振金雷。烟雨弥漫□斗魁。造化自家天地合，心灰。拍塞乾坤道体恢。"
    ]
  },
  {
    "id": "c16655df2fffb5bed8514cafe03d59b6",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "萍梗涉天隅。遣累刳情物物无。漱石枕流甜养浩，勤劬。拈弄龟蛇入玉炉。",
      "黑水产金珠。曲岸红霜润点酥。体□寸丸丹品妙，无虞。驰骤神通日月壶。"
    ]
  },
  {
    "id": "c16655df2fffb5bed8514caf12a596f1",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "符火应周天。加减无差达四禅。潜养铁牛喷玉蕊，功圆。换骨回阳证妙玄。",
      "般若有因缘。超上波罗意坦然。稳驾神舟归极乐，尘捐。清净心摅出水莲。"
    ]
  },
  {
    "id": "c16655df2fffb5bed8514cafe9523eaa",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "默默有如愚。一气氤氲日月炉。玄牝驱驰三性会，凝酥。醉饮醺醺性自娱。",
      "风月不能拘。天复天中运斗枢。消息玄黄形妙趣，情愉。一派红光晃太无。"
    ]
  },
  {
    "id": "c16655df2fffb5bed8514cafef00056f",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "离苑绿波飞。坎殿澄清奋火威。变化降升凝真象，功归。上德恢弘斡妙机。",
      "梨枣体娇肥。玉女殷勤献紫微。香衬彩霞光日月，巍巍。无像圆明法界辉。"
    ]
  },
  {
    "id": "c16655df2fffb5bed8514caf862829f1",
    "title": "南乡子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "大道在三田。知一都休执一边。通贯两间方寸内，幽玄。三一分形象帝先。",
      "钻则愈弥坚。仰亦弥高廓化权。视听不知无极旨，空圆。耀古腾今妙体全。"
    ]
  },
  {
    "id": "c16655df2fffb5be3ea3606286c0d030",
    "title": "南乡子·水火升降因土",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "戊己媾阴阳。斡运专权摄四傍。驱驾天元随呼吸，非常。来往绵绵造化昌。",
      "气聚结玄霜。壶鼎冰凝透体香。神变灵通归物物，清凉。无碍真空置道场。"
    ]
  },
  {
    "id": "c16655df2fffb5be52be8b79adfbffc1",
    "title": "南乡子·水火交互既济",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "坎内一阳停。本性澄清照物形。真火炎炎功足显，叮咛。既济氤氲缉宝瓶。",
      "神用奋威灵。气证升沉聚戊癸。日耀飞腾烹药鼎，兰馨。造化功成入杳冥。"
    ]
  },
  {
    "id": "c16655df2fffb5be1b7ea21aa0a688ee",
    "title": "南乡子·坎离气变还元",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "癸府隐银铅。朱汞神宫袅瑞烟。变化游魂成风动，枢旋。运入黄庭造化权。",
      "离去水为乾。坤体无阳厚德全。二气经营仙药就，功圆。出世名标闻九天。"
    ]
  },
  {
    "id": "c16655df2fffb5bec06ac9f288636d27",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "气射秋光冷，胸藏丽色风。腾身宛转离龙宫。趋造兰庭，笄岁喜和同。",
      "跨虎清溪里，驱乌皓月中。攒完鼎炼药成功。挥霍神通，无碍傲真空。"
    ]
  },
  {
    "id": "c16655df2fffb5bec06ac9f23e78f51b",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "固蒂恢机柄，深根植化权。拈花摘叶总除蠲。引养冲和，上下贯三田。",
      "江岸和乌兔，丹炉煮汞铅。数成九转圣功圆。体透金光，晃耀照禅天。"
    ]
  },
  {
    "id": "c16655df2fffb5bec06ac9f23ca41d13",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "灵腑诸尘净，民山一气生。三田昼夜铁牛耕。鼓润风雷，金井长琼英。",
      "火力凭加减，冰肌应候烹。圆明方寸鬼神惊。悦畅仙童，饵讫恣飞行。"
    ]
  },
  {
    "id": "c16655df2fffb5bec06ac9f258d1f919",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "洞锁猿驯静，缰收马不颠。气凝神聚契空圆。浩劫云收，长傲自家天。",
      "皓月清风爽，祥光罩瑞莲。木人石女共谈玄。变态神通，物外证金仙。"
    ]
  },
  {
    "id": "c16655df2fffb5bec06ac9f2c27e0612",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "极品轻肥贵，金童列鼎雄。掀天声价暂时中。电转星飞，身没气随风。",
      "唾手惊前拙，装愚不作聪。元阳真秀紧修崇。九九功圆，平步玩蓬宫。"
    ]
  },
  {
    "id": "c16655df2fffb5bec06ac9f2f36ba085",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "大药西南采，调和东北隅。火龙水虎奋天衢。七政枢机，斡转运琼酥。",
      "月窟喷香麝，冰壶迸玉珠。金童拈弄谒仙都。喜动天颜，赐寿等虚无。"
    ]
  },
  {
    "id": "c16655df2fffb5bec06ac9f24253d37b",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "绝念驱群丑，澄心剿万缘。内枢橐龠息绵绵。一贯三宫，经纬契周天。",
      "火力温金鼎，明循六百篇。烹成二八体方圆。隐映祥光，绰约傲飞仙。"
    ]
  },
  {
    "id": "c16655df2fffb5bec06ac9f2a2b89131",
    "title": "南歌子",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "烛点心光吐，云收性月辉。一壶冰莹振风威。万象参罗，魁斗斡璇玑。",
      "造化无为理，恢恢道化巍。冥冥杳杳契天机。鸠僝神功，法界步云归。"
    ]
  },
  {
    "id": "c16655df2fffb5beb1a976a1fdaf5af0",
    "title": "春从天外来",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "返本修真。待一阳初动，五气全伸。金童施义，玉女弘仁。刚柔消息成姻。会黄庭仙馆，慧风引、宴拉诸神。瑞烟浓，泛琼壶雪浪，烹点铅银。",
      "冰肌烂霞帐锦，荫三奇光射，琼萼清新。体腻兰香，魂飞羽健，陪从道德为邻。傲太虚寥廓，真清净、不变长春。性中珍。辉十方三界，元迈冰轮。"
    ]
  },
  {
    "id": "c16655df2fffb5beb1a976a1b51d53ef",
    "title": "春从天外来",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "名利如何。叹六朝七国，五霸山河。几多兴废，一梦南柯。光阴暗里消磨。悟云山烟水，好归去、策杖披蓑。任春秋，乐调神养气，行止蹉跎。",
      "家园雪梅火枣，酝玉壶潋滟，满泛金波。烂饮醺醺，神游云外，真乐自在吟哦。伴清风明月，通天爽、飞舞婆娑。泄冲和。证鸿蒙体段，超彼波罗。"
    ]
  },
  {
    "id": "c16655df2fffb5beece5e19960e4c868",
    "title": "柳梢青",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "苦海渺茫流荡。似阔远、北溟洪浪。汨没群生，类鱼游戏，往来趋向。",
      "漂沦逐队情畅。几个化鹏形状。一去天池，垂云腾翥，顿超无上。"
    ]
  },
  {
    "id": "c16655df2fffb5be25f1f7cd3ec4c71b",
    "title": "神光灿",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "悲欢歇念，动静刳心，无人野上恢恢。秀气融融，巧酝鼓润风雷。发挥地天变泰，作甘霖、法种莲开。显嘉瑞，向黄庭锦帐，妙产神胎。",
      "霭霭祥光罩体，九龙水浴出，捧上瑶台。笑傲长春，笙歌闹送金罍。景簇琼英灿烂，醉乘风、飞舞徘徊。得真乐，料前途生灭自摧。"
    ]
  },
  {
    "id": "c16655df2fffb5be25f1f7cd1c730adb",
    "title": "神光灿",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "神功造化，斡转天轮，闲中默契真修。照耀三光，推移五气添抽。北斗南辰围绕，卷银河、万扔波流。玉关启，运三车衮衮，齐驾金牛。",
      "霹雳轰惊宇宙，红光迸出山川，电掣无休。布设黄芽，霞罩凤阙龙楼。定结圆珠无价，木童喜、秘密牢收。这模样，拉虚空证果到头。"
    ]
  },
  {
    "id": "c16655df2fffb5bedb230b5f48d350d9",
    "title": "烛影摇红·赠高莹蟾",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "心冷狙徒，志循教父寻宗祖。上天秘诀始恢弘，冰雪充灵腑。封闭庚金土釜。定阴阳、斡旋子午。应时升降，造化希夷，三光明吐。",
      "性命相资，地天交泰分宾主。湛然昏默契神功，法像周沙普。此理君休轻侮。莫贪爱、纵心逾矩。一朝功满，三岛同归，名超今古。"
    ]
  },
  {
    "id": "c16655df2fffb5be13b85d3cd413fe48",
    "title": "烛影摇红·警善恶",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "大道门开，正当甲子天元数。三清仙院列名科，精选须超度。此出幽人理悟。弃荣华、浮云不顾。凿开圆觉，打破虚空，梯登云路。",
      "爱海愚流，乐归觳觥沉诸趣。冥冥深夜昧三光，手足浑无措。缧绁酆都难诉。恨修迟、迷途失步。相跻真境，动扯清风，何时能遇。"
    ]
  },
  {
    "id": "c16655df2fffb5be920cd93690668a61",
    "title": "留客住",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "悟生灭。顿剿断、马颠猿劣。万缘齐放，感得玄黄真诀。归依洗心清净，一向调燮。阴阳功决烈。呼精吸粹，盗虚无、真秀养成愚拙。",
      "息分别。气会神交，忘形真悦。聒耳清音，万派无中幽噎。寥阳化成仙域，捧出纯白。风光冰玉洁。神超物外，恣翱翔、坦荡步虚清绝。"
    ]
  },
  {
    "id": "c16655df2fffb5be57cac2cde31b09a9",
    "title": "绣定针",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "道忠告。想射日回天，到头虚耗。旷劫沉埋，名利气财识破，馀风一扫。寸心清操。会得过、个中三盗。斡旋星斗，银河运转，浪倾丹灶。",
      "玄黄气相导。结地髓天精，蠢然腾倒。烹玉烧金，神化至虚，体合希夷深奥。彩云高蹈。露妙体、真空长傲。这些风味，咫尺世人不到。"
    ]
  },
  {
    "id": "c16655df2fffb5be57cac2cde6889036",
    "title": "绣定针",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "酿金醴。灌上下三田，劫尘一洗。养浩师轲，贫乐慕回情逸。泛湖袭蠡。内摅恺悌。傲妙苑、道风济济。涤除心照，无离抱一，致柔循礼。",
      "胸襟昌云陛。盗月殿蟾精，日宫乌髓。二物相资，烹炼玉霜，满室丹霞光启。变成玄体。谅作个、阳魂头抵。步风超越，不在九霄境底。"
    ]
  },
  {
    "id": "c16655df2fffb5bea2d534f65829e8f4",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "返还成数。八卦爻抽同体聚。药祖完全。运就三三九九天。",
      "归根复命。鼎冷丹凝常药净。□赫金光。透体明连满室香。"
    ]
  },
  {
    "id": "c16655df2fffb5bea2d534f61282ff65",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "坤乾情睦。十二周天明二陆。八卦循环。驱率阴阳造化间。",
      "时当交泰。昧爽氤氲神气会。体炼纯阳。轻健冰姿散异香。"
    ]
  },
  {
    "id": "c16655df2fffb5bea2d534f6877a4634",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "一阳光启。戊室盘旋离合体。二返铅葩。永鼎温温进火车。",
      "深连巨海。踊出神鳌飞五彩。洞琐烟霞。密罩金童弄月华。"
    ]
  },
  {
    "id": "c16655df2fffb5bea2d534f655bc11ba",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "巽荣春谷。辛水溶溶滋震木。五返云雷。玉桂蟾宫应候开。",
      "月娥清写。风震庚金调木马。功显强兵。火衮深渊四海平。"
    ]
  },
  {
    "id": "c16655df2fffb5bea2d534f612046100",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "乾坤呈瑞。六合三才八卦备。四返归真。一粒神丹气像新。",
      "见前必定。酩酊沉沉浑未醒。子母团圆。云步长春法界天。"
    ]
  },
  {
    "id": "c16655df2fffb5bea2d534f63ff6709c",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "己从戊室。药味烹煎成玉质。六返金光。烈焰辉辉满洞房。",
      "内全养浩。壮观酡颜能永保。体透金香。捧出阳魂乐道场。"
    ]
  },
  {
    "id": "c16655df2fffb5bea2d534f6d08c113b",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "泽山同器。一点精华天癸至。七返丹成。远放流霞射玉清。",
      "气安神定。涤荡尘烦心月莹。独露禅天。万派波澄一样圆。"
    ]
  },
  {
    "id": "c16655df2fffb5bea2d534f6dd518616",
    "title": "减字木兰花",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "山通泽气。乱卷云腾风浪沸。三返炉煎。炽焰炎炎映洞天。",
      "奇莲焕吐。五叶香浮霞万缕。信手拈来。捧弄轻便上月台。"
    ]
  },
  {
    "id": "c16655df2fffb5be95f0e1c54912a70a",
    "title": "减字木兰花·九还阳丹进道",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "长男尊女。甲帐辛堂同宴处。一返游魂。闪灿炉开火力温。",
      "风雷酷烈。威赫云深明电掣。烟雨蒙蒙。飞下金乌宿桂宫。"
    ]
  },
  {
    "id": "c16655df2fffb5be762dc63635a6b12b",
    "title": "望海潮",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "形神俱妙，灵通无碍，卓然独立玄玄。显理简情，空色无阂，揭为究意因缘。祖意密空传。自心境俱冥，智解都蠲。一段真清净，廓神变，出坤乾。",
      "恢弘妙体空圆。露如如无像，高傲禅天。□赫慧光，峥嵘实相，森罗法界无边。契道奋威权。已打破虚空，劫力难煎。擘碎轮回壳，拉真一，度流年。"
    ]
  },
  {
    "id": "c16655df2fffb5be16b90946114e5fd4",
    "title": "望海潮·真空",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "真空根蒂，全凭神息，分开五蕴精华。和畅六神，氤氲三岛，天河浪泛灵槎。乾鼎煮丹砂。正云驾坤牛，风送羊车。密运黄金井，成灿烂，结琼华。",
      "滋彰极妙生涯。放空圆显理，玄览无瑕。纯粹一真，通天透地，恢弘无障无遮。方寸括河沙。恣兴陪风月，醉卧烟霞。个里真消息，偏分付，道人家。"
    ]
  },
  {
    "id": "c16655df2fffb5be767e8a49dca9e556",
    "title": "望蓬莱",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "潜龙动，刚健海源蟠。黑雾三关深掩映，红霞九曲密巑岏。玉鼎炼金丹。",
      "宝瓶就，雪浪滚漫漫。八牖四扉辉日月，六神豁畅地天宽。真境写真欢。"
    ]
  },
  {
    "id": "c16655df2fffb5be767e8a4969d88ffb",
    "title": "望蓬莱",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "真火运，五藏气煎烹。阳伏六阴潜变化，化精为髓血为精。白乳体生成。",
      "元神聚，朝现保身荣。金骨换形形不朽，光飞万缕烂霞明。云步越蓬瀛。"
    ]
  },
  {
    "id": "c16655df2fffb5be767e8a49214f51e4",
    "title": "望蓬莱",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "澄神久，消息入无为。终日怕兮其未兆，如婴动止乐熙熙。必固总心离。",
      "不断妄，真亦不修持。真妄之心属尘翳，翳尘不染性希夷。珠莹露摩尼。"
    ]
  },
  {
    "id": "c16655df2fffb5be767e8a49b9b65094",
    "title": "望蓬莱",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "推妙理，藏用显诸仁。神定杳冥天地合，勿疑恍惚惠风纯。五气保天真。",
      "金鼎沸，灿烂玉琼新。养就劫来无碍相，灵源三觉证全身。清净免沉沦。"
    ]
  },
  {
    "id": "c16655df2fffb5be5a1cdbbdb1e6eb09",
    "title": "黄鹤洞中仙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "性命根基奥。道本阴阳造。孤守灵光一点清，殆失观天道。",
      "三盗宜深讨。四象当逆考。夺得乾坤造化权，结就圆明宝。"
    ]
  },
  {
    "id": "c16655df2fffb5beb2d0ff553b17135a",
    "title": "黄鹤洞中仙·顽空",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "深染顽空病。未识修真命。徒昧阴阳变化机，密翳真心镜。",
      "念断为见性。正是沉空净。不炼成丹妙体全，久久难归圣。"
    ]
  },
  {
    "id": "c16655df2fffb5be2ee238bf3d5b398f",
    "title": "摸鱼儿",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "养疏慵梦惊俗态，浮云富贵虚矫。高提宝剑霜姿冷，蛮触是非齐剿。猿马夭。世务起、心头绊迷相萦扰。冰襟洞晓。乐净境行藏，善芽茂养，饮水识多少。",
      "真氤氲，定海心珠皦皦。凛然云外寂悄。离尘瑞孕丹基造，丽螮蝀神光，晶真了了。破千古昏衢，放彻禅天皎。魂飞杳杳。恣盘礴清微，游扬法界，出露仪表。"
    ]
  },
  {
    "id": "c16655df2fffb5beca757b271b13cf94",
    "title": "满江红·慢",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "勘破荣华，提智剑、急逃生死。要黜聪、隳体虚室，内专穷理。绿水青山成伴侣，清风明月为知己。得自歌自乐乐天真，真常美。",
      "胸襟静，神情喜。从舒卷，恣行止。肖孤云野鹤，往来难拟。释氏真风勤整顿，净除诸障如顽鄙。醒圆明、一点证菩提，功超彼。"
    ]
  },
  {
    "id": "c16655df2fffb5beed0c56ec52e42f27",
    "title": "瑞鹤仙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "炼丹成数究。进水火、抽添六阳时候。严严虎龙开，卷清风匝地，两情精媾。雷轰宇宙。渍玉蕊、灵芝吐秀。待药垆、火冷冰凝，方是雪肌成就。",
      "身富香喷兰麝，内放金光，夜明如昼。冲虚德懋。表清净，果无漏。罄色空都泯，魄纤魂圣，地厚天高远透。向三清、妙选丛中，已争领袖。"
    ]
  },
  {
    "id": "c16655df2fffb5beed0c56ec39e9f9fb",
    "title": "瑞鹤仙",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "衷情崇淡薄。荡浮萍、综迹逐波沦落。聪明总不作。念掀天富贵，梦惊为错。猛挥爱索。访馀裕、真风绰绰。",
      "谷神宁、缓息通真，元气动，符橐龠。挥霍玉炉金鼎，火衮云翻，妙娠丹药。神魂剔拨。成纯粹，体恢廓。向冥冥杳杳，湛彻壶天，领略清风逸乐。混虚无、真净真清，了空一着。"
    ]
  },
  {
    "id": "c16655df2fffb5be3219200acf60970c",
    "title": "瑞鹤仙·五行生数至成数",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "王行真气集。通玄牝、谷神应时出入。绵绵定呼吸。显平调荣卫，蠕分和辑。脉方动十。得火候、熏蒸自给。",
      "荡百骸、九窍关开，上下溯流相袭。功及三天两地，九六阴通，七八阳立。降升气揖。推造化，宝瓶缉。配刚柔合体，抽添循数，养就神丹一粒。变阳魂、法界恢弘，跨云步急。"
    ]
  },
  {
    "id": "c16655df2fffb5be9c84202cab2cd1e1",
    "title": "瑞鹤仙·成数造化金丹",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "金丹真造化。在进火、功夫抽添相亚。绵绵息全藉。配天关地轴，器炉形借。铅消汞泻。引彩凤、金乌自下。",
      "入黄庭、展转相交，降升两情迎迓。多暇月娥捧酒，间簇笙簧，喜连夙夜。仙童力霸。乘空舞，彩云跨。向三天深处，放怀如意，五色光辉紧射。料玉壶、九转金成，殆难估价。"
    ]
  },
  {
    "id": "c16655df2fffb5be6e59c9819b6c3bd6",
    "title": "蓦山溪",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "元来一点，本也无生灭。逐景落阴阳，匠成形、头面转别。五浊恶代，八苦镇交煎，生还死，死还生，生死何时彻。",
      "教君省悟，志夺玄黄诀。七耀贯三奇，斡珠玑、推移气泄。九还七返，药配按时烹，黄金窟，绽琼英，五气飞红雪。"
    ]
  },
  {
    "id": "c16655df2fffb5be591294abdb1118ba",
    "title": "瑶台第一层",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "暑往寒来，被日月循环进退忙。春秋更变，枯荣迭运，几换风光。人生催促，断送沉腰，皤貌俱尪。至无常，有满籯金玉，救护无方。参详。",
      "轮回猛悟，豁开心地养元阳。手搏天地，身生万化，空界游扬。死生挥断，跳出世网、真相清凉。道情昌。证三时了了，千古堂堂。"
    ]
  },
  {
    "id": "c16655df2fffb5be63849687715c3188",
    "title": "酹江月",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "真心径寸，括太极分瑞，玄黄交结。造化中间消息圣，日月虎龙罗列。釜下红光，勤交文武，进退依时节。烹成金蕊，密攒丹体冰洁。",
      "冲和国里人安，天根默契，沉静真如悦。珠鉴晶光牛斗射，耿耿清辉霜雪。万劫云收，多生尘敛，心法浑双灭。无言可说，慨然脱底明彻。"
    ]
  },
  {
    "id": "c16655df2fffb5be63849687140c7c4c",
    "title": "酹江月",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "鸿蒙一气，运天枢魁斗，斡旋星象。日月躔移分进退，定立朝昏弦望。四序循环，阴阳调燮，造化功无上，含弘光大，匠成品汇咸畅。",
      "神用剖判乾坤，生成应候，七九功归向。虎绕龙蟠吟啸曲，江岸声鸣风浪。将养神胎，奔腾圣变，法界真情放。玄中珠显，廓开光像无量。"
    ]
  },
  {
    "id": "c16655df2fffb5bea53111523bea22bb",
    "title": "醉桃源",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "暗藏两曜抚坤乾。绵绵细斡旋。扶持来往贯三田。还元五气全。",
      "河车运，玉炉煎。炎炎结汞铅。彩霞光衬晃禅天。明明性月圆。"
    ]
  },
  {
    "id": "c16655df2fffb5be9a6b54e87a8488b3",
    "title": "醉桃源左辅右弼玄牝",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "司分木火地天通。玄关主掌雄。鹿羊神辂逗真风。都归保运功。",
      "枢九窍，贯三宫。熏蒸药鼎红。万神辐辏性疏通。无形廓太空。"
    ]
  },
  {
    "id": "c16655df2fffb5be82f4af843377df79",
    "title": "醉桃源武曲廉贞",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "武廉幽贯地天根。绵绵息若存。六天交战定朝昏。丹炉火力温。",
      "驱神窟，养生门。玄功主掌尊。牝关天闭炼阳魂。灵霁性命屯。"
    ]
  },
  {
    "id": "c16655df2fffb5bed1ce5f2141abdd15",
    "title": "醉桃源贪狼巨门",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "杓枢贪巨秉天真。玄皇附耳亲。扶持五蕴已通神。都收万劫尘。",
      "寂然定，体清新。温存一性纯。冥冥物外傲长春。逍遥月作邻。"
    ]
  },
  {
    "id": "c16655df2fffb5be9bee8ea0b91205a3",
    "title": "醉桃源破军",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "破军雄镇北方阴。牢封地户深。真风高卷锁猿心。氤氲气制禽。",
      "三田贯，五神钦。元胎体变金。群魔离位九阳临。功成耀古今。"
    ]
  },
  {
    "id": "c16655df2fffb5be3350ed1907fd0cb3",
    "title": "醉桃源禄存文曲",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "禄存文曲附神光。驱驱逐色忙。昧禅徒乱角和商。如何作道场。",
      "双帘掩，琐明堂。仙童夺正阳。神功机在性昭彰。冥冥混八方。"
    ]
  },
  {
    "id": "c16655df2fffb5be804d9eaa0ac26a21",
    "title": "醉落魄",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "齐心养浩。斡颠倒五行真造。灵风上下牙三岛。功契周天，真一内深抱。",
      "有形资养无形道。无情酝就有情宝。扶持体健神永保。独露禅天，心照月光皓。"
    ]
  },
  {
    "id": "c16655df2fffb5bee508b910ab2d0b52",
    "title": "醉落魄八卦配九宫",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "阴阳气结。乾坤派、六爻交设。四分九数明罗列。两遁推移，周岁用相迭。",
      "殷勤进取功无缺。抽添加减应时节。烹成二八丹威烈。吸海吞山，方寸道明彻。"
    ]
  },
  {
    "id": "c16655df2fffb5beef03276583a2cad2",
    "title": "醉蓬莱",
    "authorName": "王吉昌",
    "authorId": "c16655df2fffb5bed1457b72d1457b72",
    "dynasty": "元",
    "content": [
      "混元形一气，位析乾坤，朴分呈瑞。旷劫难逃，被阴阳相累。顿悟回、光合和金，木簇坎离精粹。瘴海风高，云行雨施，丹基匀渍。",
      "九会三期，六爻数足，奇偶相乘，谷神离器。透上昆仑，拉清风游嬉。偃仰安闲，白云堆里，任陶陶沉醉。看破虚空，行藏绰约，神珠如意。"
    ]
  },
  {
    "id": "c16655df30cb0ddf6d25cafe201f265d",
    "title": "无梦令·龙阳观春分其间作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "道友三冬炼睡。炼做陈抟苗裔。咫尺过新春，昼夜须当加瑞。加瑞。加瑞。点点直教着地。"
    ]
  },
  {
    "id": "c16655df30cb0ddfb88f1c0d5230eb91",
    "title": "一剪梅",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "九九方终暖日阳。春和崇义，无梦天长。十方三界恣游行，炎夏还逢，不觉秋霜。",
      "悟得真闲万事忘。自然佚乐，心地清凉。本来一点纵宽舒，散尽群魔，独现威光。"
    ]
  },
  {
    "id": "c16655df30cb0ddfb88f1c0d2915ef58",
    "title": "一剪梅",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "新得前高孰可知。世间清绝，诗笔难题。朝元峰上试闲窥，未赴蓬莱，先到瑶池。",
      "一派松风入耳吹。仙音缥缈，洞达幽微。兴来策杖步云溪，行也相宜。坐也相宜。"
    ]
  },
  {
    "id": "c16655df30cb0ddfb88f1c0d3fc79eae",
    "title": "一剪梅",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "新得前高自发扬。峰峦峭拔，松桧成行。道人归计出红尘，碧洞高眠，无事牵肠。",
      "白发垂垂两鬓霜。青松影里，描邈难妆。往来游戏日当斜，行也清凉。坐也清凉。"
    ]
  },
  {
    "id": "c16655df30cb0ddfe42f6f639563f2af",
    "title": "一剪梅·下山",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "为爱前高自觉过。天生阻隔，不放冲和。前头何处道缘深，无福清闲，有分奔波。",
      "老也功亏一任魔。长春教语，慎勿蹉跎。自来达道学仙人，功也无多。行也无多。"
    ]
  },
  {
    "id": "c16655df30cb0ddfab4f71958296de78",
    "title": "一剪梅·太平兴国观示众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "天赐平遥好歇心。琳宫寂寂，古柏森森。清阴密锁洞天幽，聚落相邻，静胜山林。",
      "清静无为孰得寻。太平兴国，觅个知音。劝君速悟莫迟疑，言下承当，贤圣加临。"
    ]
  },
  {
    "id": "c16655df30cb0ddf6db59f6dd7e9e68a",
    "title": "一剪梅·示众复用前韵",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "外积阴功内固阳。长春示众，此语偏长。还能顿悟入无为，宿业犹如，赫日消霜。",
      "不假澄心六欲忘。功成行满，越过炎凉。腾腾兀兀任西东，觉彻人间，且恁韬光。"
    ]
  },
  {
    "id": "c16655df30cb0ddf410a4ea8d51a7c37",
    "title": "一剪梅·咏前高山",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "新得前高一簇山。清虚洞府，亘古仙坛。皇天怜我苦奔驰，佚我年高，教我开颜。",
      "暗谢高穹赐我闲。松间石上，断了追攀。忻然自得乐无穷，行出堪观。坐也堪观。"
    ]
  },
  {
    "id": "c16655df30cb0ddfca2083e59415b3c7",
    "title": "一剪梅·述怀赠柳先生",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "一点灵明本寂然。随通随感，应赴诸缘。头头认得这些儿，动也方圆。静也方圆。",
      "日用无私不着边。清虚消息，此法堪传。指人顿悟入无为，行也忘言。坐也忘言。"
    ]
  },
  {
    "id": "c16655df30cb0ddf982bdc63f7a4b6fd",
    "title": "一剪梅·述怀赠程老先生",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "学道无成天不悭。虚名滥占，实得应难。从今志气更重加，东望都休，不下西山。",
      "深谢知交忻崞间。四时不阙，助我衣餐。有时庆会上朝元，功行双全。日赴千坛。"
    ]
  },
  {
    "id": "c16655df30cb0ddf43414ce2c8f6b920",
    "title": "一剪梅·寄蔚州道友",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "越过灵仙壶水傍。西河饯送，诚厚难忘。未能款话便登程，度岭严寒，来意匆忙。",
      "幸得和平达道乡。浑源丰足，诸事安康。有人东去寄新词，报与知音，表我行藏。"
    ]
  },
  {
    "id": "c16655df30cb0ddf12f4d5daa8ed217d",
    "title": "卜算子",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "真性休空走。二物长相守。这些消息阿谁知，便是无中有。",
      "实鼎琼花放，玉户金光透。作个清凉彼岸人，清静工夫就。"
    ]
  },
  {
    "id": "c16655df30cb0ddfbc32a2a54f0829f1",
    "title": "凤栖梧",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "一点灵明当内究。散尽群魔，赶退西山兽。万树琼花如锦绣。长春永占无根朽。",
      "四海云朋来往凑。上下冲和，渐觉阳生六。一道灵光通宵透。清香换了胞囊臭。"
    ]
  },
  {
    "id": "c16655df30cb0ddfbc32a2a55e388f8c",
    "title": "凤栖梧",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "世事无涯何日了。争似忘机，学我归山早。山下林间常独笑。人心未悟谁能到。",
      "终日忘言人悄悄。暮去朝来，更没闲烦恼。惜取真阳身内宝。不须服饵容颜好。"
    ]
  },
  {
    "id": "c16655df30cb0ddfbc32a2a5c4e04b4a",
    "title": "凤栖梧",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "问道参禅都不会。境上闲游，只要心无昧。踏碎虚空离六对。松岩一觉和衣睡。",
      "何用人前夸口快。一点灵明，不许纤尘盖。法性堂堂观自在。归根复命超三界。"
    ]
  },
  {
    "id": "c16655df30cb0ddfbc32a2a5b37c57c7",
    "title": "凤栖梧",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "山后三阳都历遍。宣德朝元，不晚须相见。数载师前人事倦。区区独自随风转。",
      "几度天长曾发愿。粝食粗衣，隔断人情面。富贵荣华无意恋。不如岩下成修炼。"
    ]
  },
  {
    "id": "c16655df30cb0ddfbc32a2a5a68e6960",
    "title": "凤栖梧",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "岩上春光将欲暮。可惜春光，无计留连住。春去秋来分四序。一来一去成寒暑。",
      "岁计谩人人不悟。得丧悲欢，尽是轮回趣。我欲留言叮嘱付。人心未解无生路。"
    ]
  },
  {
    "id": "c16655df30cb0ddfbc32a2a55c4cb687",
    "title": "凤栖梧",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "天下风光何处好。山海潜通，无比燕中道。四海云朋来往绕。先师默悟知还到。",
      "既入玄门须悟早。谁解修真，此事非草草。天意分明容起庙。燕山千里来怀抱。"
    ]
  },
  {
    "id": "c16655df30cb0ddf5390b2d12e5cd601",
    "title": "凤栖梧劝世",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "大教普闻天下转。返朴全真，日用垂方便。方便真慈清静愿。心通渐觉人情远。",
      "上士高明容易劝。既悟玄风，早早忘知见。世事安能长久恋。不如认证元初面。"
    ]
  },
  {
    "id": "c16655df30cb0ddfdae89f2031eb1c6d",
    "title": "凤栖梧太平兴国观作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "古迹琳宫堪作计。桧柏青青，宛有长春气。直待功圆方济会。无心默默符天意。",
      "幸得安然清静地。终日逍遥，方寸无萦系。老大不堪心自退。纷纷世事何时已。"
    ]
  },
  {
    "id": "c16655df30cb0ddf604b85df0c686366",
    "title": "凤栖梧先天观作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "山后风光何处好。上谷灵踪，自古轩辕庙。涌出清流方曲绕。森森绿桧知多少。",
      "云水闲游今日到。信笔狂吟，自在开怀笑。万景难侵心合道。全真妙体圆明了。"
    ]
  },
  {
    "id": "c16655df30cb0ddf79bb001364f164b9",
    "title": "江城子",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "法光普照道门昌。出天长。入龙阳。宝殿圆成，朝暮爇心香。霞友云朋休外觅，心地稳，是天堂。",
      "燕南河北好悲伤。正穷荒。受风霜。劫运推移，何日到仙乡。谁解闲居山后意，□□秀，小蓬庄。"
    ]
  },
  {
    "id": "c16655df30cb0ddf79bb00138ad77738",
    "title": "江城子",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "玉河别后出西山。晓霜寒。过重关。书疏相邀，须索赴清坛。度死超生虽好事，年已暮，鬓成斑。",
      "修真未就积功难。炼心宽。悟真闲。造化功夫，都在片时间。斡转玄机全至德，无可欲，列仙班。"
    ]
  },
  {
    "id": "c16655df30cb0ddf04ef0d69f716439f",
    "title": "江城子·义州作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "纷纷世梦暂无安。蚁循环。少开颜。悟道修真，要脱死生关。认得元初无一物，除妄想，断高攀。",
      "老来佚乐正宜闲。罢轮竿。钓舟还。物外清游，历遍古仙坛。更待东君传信息，度辽水，看闾山。"
    ]
  },
  {
    "id": "c16655df30cb0ddfe51ba1faaf7dcddf",
    "title": "江城子·方壶过冬",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "严冬共喜小方壶。称幽居。论元初。话到三更，皆似觉清虚。万事有心求不得，凭象罔，获玄珠。",
      "一言了了性如如。乐无为。驾云车。朝拜高真，功满赴仙都。速悟人人俱有分，听予劝，莫痴愚。"
    ]
  },
  {
    "id": "c16655df30cb0ddf2bb5195296e91a99",
    "title": "江城子·龙阳观冬至作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "六阴消尽一阳生。暗藏萌。雪花轻。九九严凝，河海结层冰。二气周流无所住，阳数足，化龙升。",
      "归根复命性灵明。过天庭。入无形。返复天机，升降月华清。夺得乾坤真造化，功行满，赴蓬瀛。"
    ]
  },
  {
    "id": "c16655df30cb0ddf1d7cdf15e563893a",
    "title": "江城子·仲冬",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "龙祥踪迹古仙坛。水连山。径弯环。玉殿朱门，高耸白云间。疑是蓬宫临白溆，真福地，可开颜。",
      "仲冬游历苦无寒。道人攒。子文欢。看尽三峰，别后两闲闲。何日复来林下笑，散后易，聚时难。"
    ]
  },
  {
    "id": "c16655df30cb0ddfd70c90e11c85146d",
    "title": "江城子·别樊山先天观道友",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "先天欲别意沉吟。就清阴。散幽襟。酷暑全无，蚊蚋不相侵。清静安居堪久计，住一日，胜千金。",
      "此方道友果坚心。日相寻。演清音。访道崇真，通古更明今。九夏待予无以报，临去也，赠荒吟。"
    ]
  },
  {
    "id": "c16655df30cb0ddfb4c4ddec33d55c13",
    "title": "江城子·沁州神霄宫赏月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "素光皎洁暮天晴。十分明。称幽情。赏玩随时，高会尽云朋。今夜澄澄垂普照，无此夕，得和平。",
      "碧空如水月盈盈。性珠停。保长生。四海清通，何处不圆成。更谢高明恩德重，临万国，教门兴。"
    ]
  },
  {
    "id": "c16655df30cb0ddfd4f6c671328465e4",
    "title": "江城子·和苍盖郭秀才韵",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "乘车坐马走东西。论玄规。入幽微。天下峥嵘，随分立阶梯。吾教流通天地祐，无不喜，尽归依。",
      "其中消息与谁期。解忘机。识无为。霞友云朋，心地要平夷。抱朴全真明日用，神灿灿，性辉辉。"
    ]
  },
  {
    "id": "c16655df30cb0ddfdcd2ab090230a427",
    "title": "江城子·咏腊雪",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "琼花缭乱玉尘飞。满长堤。拥柴扉。暖焙窗明，安用绣帘帏。夜静云收银鉴满，看雪月，斗光辉。",
      "季冬真瑞古今奇。助寒威。显丰期。感动诗人，魂魄入希夷。谢女多才咏不尽，留与俺，道人知。"
    ]
  },
  {
    "id": "c16655df30cb0ddfd95a1b3bd7e49dfb",
    "title": "江城子·榆次县真常观作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "真常应物要方圆。且随缘。行功全。眼正心明，认得化工权。日用无私当直养，浩气满，现胎仙。",
      "一时庆会兴无边。透重玄。永绵绵。照彻人间，幻境岂能坚。便约故园堪久计，观八水，玩三川。"
    ]
  },
  {
    "id": "c16655df30cb0ddf8d41f38781b6c18c",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "进道须凭笃志，收心慎勿狂游。听予苦口劝同流。莫待因循皓首。",
      "绿发朱颜易改，青春白昼难留。争如速悟便回头。认取忠言善诱。"
    ]
  },
  {
    "id": "c16655df30cb0ddf8d41f3879e56718b",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "有欲难超老病，无情易变童颜。虚心实腹六神安。步步清凉彼岸。",
      "九载能除四相，十年决到三山。蓬壶阆苑恣游闲。免却人间流转。"
    ]
  },
  {
    "id": "c16655df30cb0ddf8d41f387f33eb33d",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "月里金乌报晓，日中玉兔方眠。谁知万法倒颠颠。此理非深非浅。",
      "认得元初这个，须明无事真禅。人人有分性周圆，只为使他不转。"
    ]
  },
  {
    "id": "c16655df30cb0ddf8d41f3872679fbbf",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "莫羡喧哗京市，休辞淡薄山家。猿啼鹤唳兴还加，心地清凉无价。",
      "夜伴清风皓月，晓观绿桧云霞。蓬头丫髻做生涯，堪向幽屏图画。"
    ]
  },
  {
    "id": "c16655df30cb0ddf8d41f387aab85d16",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我爱秋阳道众，人人谦让温和。终朝豁畅恣高歌。日用不分彼我。",
      "福地安居自在，松间闲步烟萝。先人后己行功多。永没非灾横祸。"
    ]
  },
  {
    "id": "c16655df30cb0ddf8d41f387d94c84ae",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "窗外横山入画，门前流水堪听。洞天幽处少人行。不是尘寰路径。",
      "占得静中风月，却回闹里人情。湛然六识自安宁。一任闲歌闲咏。"
    ]
  },
  {
    "id": "c16655df30cb0ddf8d41f38700f93e5e",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我爱西岩气势，连山带土丰肥。青松绿柳嫩依依。更有名花异卉。",
      "春水涓涓声细，秋阳烨烨光辉。此中不用上天梯。便是仙家景致。"
    ]
  },
  {
    "id": "c16655df30cb0ddf8d41f3875d86ac77",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "浅见有知有识，深通无悟无迷。了然顿觉入希夷。此是男儿正智。",
      "达道岂离方寸，明心何在天西。终朝闲坐细寻思。裂转机关便是。"
    ]
  },
  {
    "id": "c16655df30cb0ddf8d41f387afcd36be",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "九夏天长暑热，三秋山后清凉。一川禾黍正苍苍。了见西成有望。",
      "论甚天涯海角，尽他关外山荒。目前无事即仙乡。且恁随缘豁畅。"
    ]
  },
  {
    "id": "c16655df30cb0ddf8d41f387b42e3641",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我爱秋阳天气，一指云路无迷。何劳身外觅曹溪。了见三身四智。",
      "莫问天机深远，休寻大道无为。目前认得这些儿。便是全真苗裔。"
    ]
  },
  {
    "id": "c16655df30cb0ddf8d41f387bc3f48b0",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "非爱青山绿水，惟图隐迹埋石。粗衣粝食绝人情。养就元初本柄。",
      "气结神凝久视，虚心实腹长生。一朝功满现三清。此是男儿正性。"
    ]
  },
  {
    "id": "c16655df30cb0ddf8d41f387f67a7ad2",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "天上仙无懵懂，人间性有顽愚。门中有幸看经书。性性堂堂开悟。",
      "达理真明妙有，观空体合虚无。慧通灵宝证元初。谁解无文不度。"
    ]
  },
  {
    "id": "c16655df30cb0ddf8d41f387949f2b39",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "山后重兴道院，燕南仍自干戈。道人功行累来多。免却非灾横祸。",
      "每日诵经报国，终朝念道降魔。福生祸灭养冲和。真静真清证果。"
    ]
  },
  {
    "id": "c16655df30cb0ddf8d41f3874d3393c9",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "人事虽然久厌，道家争忍空归。不因勤苦到关西。焉得重阳庆会。",
      "说与门中志士，祖庭已见根基。终南山色古今奇。老者堪为久计。"
    ]
  },
  {
    "id": "c16655df30cb0ddf8d41f387ccfe4479",
    "title": "西江月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我爱西岩秀丽，仙园地发三阳。山形曲屈卧龙冈。只此人间天上。",
      "云舍茅庵掩映，仙花异果馨香。市朝客到见清凉。举手应须瞻仰。"
    ]
  },
  {
    "id": "c16655df30cb0ddf22f384af4f282614",
    "title": "西江月·入西山路",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "石径云梯路险，攀萝揽葛难行。洞天深处水山明。远却尘寰视听。",
      "土洞安眠稳坐，松岩耳静心清。不须更羡许由名。便是超凡入圣。"
    ]
  },
  {
    "id": "c16655df30cb0ddfc6c09fe05a37297e",
    "title": "西江月·劝众减睡",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "夏日勤修宝殿，冬天好炼顽心。三更不纵睡魔侵。便是先生戒禁。",
      "学道休迷妄想，修真莫失丛林。无为功满恣歌吟。自在高眠稳枕。"
    ]
  },
  {
    "id": "c16655df30cb0ddfa78e26c847bdbed4",
    "title": "西江月·龙阳观冬至作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "月魄光通四海，龙阳气满三田。一声雷动震山川。迸出飞光闪电。",
      "法雨常加有道，慈云广布无边。此时方显太平年。遂我一生本愿。"
    ]
  },
  {
    "id": "c16655df30cb0ddf277e95536b10d706",
    "title": "西江月·秋阳观作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我爱秋阳地僻，松岩来往人稀。不劳打坐自忘机。兀兀陶陶似醉。",
      "坐上有山有水，心间无是无非。朝朝常见白云飞。可以留连适意。"
    ]
  },
  {
    "id": "c16655df30cb0ddf698e0a2bc57cf4a2",
    "title": "西江月·寄京师道友",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "只为功亏行阙，故教不免东西。自从别后二年期。路转风尘万里。",
      "词寄燕山道众，听予至嘱休疑。外缘虽干内忘机。免却前头懊悔。"
    ]
  },
  {
    "id": "c16655df30cb0ddf3b9f99ff35adca56",
    "title": "西江月·常足畅怀",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "尽日观山玩水，终朝常足心休。老来佚乐更何求。保我阳生九九。",
      "幸得为人通道，道中别有归投。功成云步看瀛洲。万古名传不朽。"
    ]
  },
  {
    "id": "c16655df30cb0ddf636e4f53960593e6",
    "title": "西江月·赠万莲会众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "事事谙来心足，般般舍去身轻。本初一点要圆成。妙语玄言堪听。",
      "纵意不知有我，收心自觉无明。无明灭尽绝尘情。便是识心见性。"
    ]
  },
  {
    "id": "c16655df30cb0ddf33472416820fe8b5",
    "title": "西江月·赠田道人",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "动处休将性动，静中莫使心疑。目前端正没关机。真静真清便是。",
      "气满三田自实，神通八脉方知。了然顿觉入无为。到处安心稳地。"
    ]
  },
  {
    "id": "c16655df30cb0ddfaf8e082f0bc0c272",
    "title": "西江月·赠张先生",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "日用灶头然火，时教突里亡烟。始终如一志精专。也胜往来打转。",
      "放下纷纷尘事，明通朗朗玄言。一朝功到性灵圆。便是蓬莱中选。"
    ]
  },
  {
    "id": "c16655df30cb0ddf260e48f3f5b4e1df",
    "title": "西江月·赠儒士王子正",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "本性元虚不二，奈何情欲交加。人能顿悟道生涯。世态分明是假。",
      "更要深通玄奥，须当拂去矜夸。含光默默养灵芽。便是无为造化。"
    ]
  },
  {
    "id": "c16655df30cb0ddf4c2d8abe0939c177",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我有林泉兴，君无补缺心。一方圣境理幽深。物外结知音。",
      "还到春时圆备。合是全真一会。功成行满待他年。携手上云天。"
    ]
  },
  {
    "id": "c16655df30cb0ddf4c2d8abeac4bc88e",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "太上临关日，吾宗受道时。七雄戈戟斗相持。何处起慈悲。",
      "直至西天行化。大教普闻天下。古今今古类皆同。方显道家风。"
    ]
  },
  {
    "id": "c16655df30cb0ddf4c2d8abe646ae931",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "万叠山横翠，千盘河曲长。居民安土乐农桑。流水落花香。",
      "卜此安居养老。一任形枯心槁。不摇不动寄残年。何处觅神仙。"
    ]
  },
  {
    "id": "c16655df30cb0ddf4c2d8abef05e7348",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "北海修真士，西岩放旷人。别师迢递过关津。物外不沾尘。",
      "学道须凭决裂。一片真心如铁。九年功满步云霞。三岛是吾家。"
    ]
  },
  {
    "id": "c16655df30cb0ddf4c2d8abe674d2f3a",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "塞北三年转，天西万里回。飘飘云驾渐东来。无不笑颜开。",
      "道德峥嵘功大。行满决超三界。十方仙子行功圆。得见太平年。"
    ]
  },
  {
    "id": "c16655df30cb0ddf4c2d8abe7f9ee785",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "性烛通天眼，心灯放慧光。湛然灵物自真常。无处不圆方。",
      "住世荣华不恋。举措常行方便。一朝功满化云归。独步赴瑶池。"
    ]
  },
  {
    "id": "c16655df30cb0ddf4c2d8abe619d5c4d",
    "title": "巫山一段云",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "溪水迎霜冷，山花带露鲜。良朋共赏玉蟾圆。高会兴无边。",
      "长记西湖万里。素魄澄澄一体。今宵相隔正三年。浑似梦游仙。"
    ]
  },
  {
    "id": "c16655df30cb0ddf12ff8599eae8ba54",
    "title": "巫山一段云·劝世",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "道显清虚妙，释明智慧深。仲尼仁义古通今。三圣一般心。",
      "不认忘名默悟。只解分门别户。一朝合眼见前程。悔恨不圆成。"
    ]
  },
  {
    "id": "c16655df30cb0ddf85e4bec1a6f40efe",
    "title": "巫山一段云·龙阳观九日",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "白酒宽怀抱，黄花喷鼻香。此般真味庆重阳。性月自圆方。",
      "山后三秋无别。幽槛几丛开彻。两轩各各斗芳鲜。雅胜洞中天。"
    ]
  },
  {
    "id": "c16655df30cb0ddf52461c5ef5bda6e2",
    "title": "巫山一段云·先天观作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "涿鹿今朝到，蚩尤往日休。坂泉冬夏水长流。今古几春秋。",
      "因此强兵战胜。直到而今无定。一生一杀做冤仇。早晚是程头。"
    ]
  },
  {
    "id": "c16655df30cb0ddfca04e9a32d2058c6",
    "title": "巫山一段云·自咏",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "湿热燕南地，清凉山后天。阴阳难晓倒颠颠。宿业自牵缠。",
      "二载登程酷暑。终日无言无语。闲中功行未能圆。使我忘心坚。"
    ]
  },
  {
    "id": "c16655df30cb0ddfa29da1c27ab3652a",
    "title": "巫山一段云·戒无明",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "一点光明大，三千业障深。劝君闻早细搜寻。莫待祸来侵。",
      "触处将身回转。慧性能生方便。这些消息汝还知。便是上天梯。"
    ]
  },
  {
    "id": "c16655df30cb0ddf68b938bfd94fb1ea",
    "title": "巫山一段云·秋阳观作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "十九游仙子，随师历八荒。西临回纥大城隍。到处见农桑。",
      "一种灵瓜甚美。赤县几人知味。大千沙界有多般。鹤驾复东还。"
    ]
  },
  {
    "id": "c16655df30cb0ddf052d581c907a5138",
    "title": "巫山一段云·寄天长道众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "山后春将暮，龙阳景渐佳。东园芭榄正开花。随分有生涯。",
      "道友坚心长久。相见时时稽首。自然恬淡日和平。物外有余清。"
    ]
  },
  {
    "id": "c16655df30cb0ddf1b9919eb0f96c9e4",
    "title": "巫山一段云·清水作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "应运开正教，随时见宝坛。众真降迹在人间。却要列仙班。",
      "化度群生无数。个个尽教开悟。一朝功满到蓬莱。劫运免三灾。"
    ]
  },
  {
    "id": "c16655df30cb0ddf7b9fb0d21aeaa1ab",
    "title": "巫山一段云·催衲袄",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "昨夜西风紧，今朝秋意深。道人虽则是降心。寒暑亦难禁。",
      "衲袄宜教宽大。且要昼披夜盖。一衣犹恐不销任。此外更何寻。"
    ]
  },
  {
    "id": "c16655df30cb0ddf10a9dab005a6aedb",
    "title": "巫山一段云·携杖上禅房山",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "自在三山客，逍遥西海宾。孤身到处自全真。风月永为邻。",
      "识破浮华虚假。谁羡望云星马。一条拄杖胜龙骖。稳步上高岑。"
    ]
  },
  {
    "id": "c16655df30cb0ddf6a0681a0a91a9dd1",
    "title": "巫山一段云·题通仙观",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "列翠峰峦秀，仙都气象清。三阳端正玉鳌形。一气自天成。",
      "万叠云山深处。别是洞天幽圃。何人能得久闲居。清静乐无余。"
    ]
  },
  {
    "id": "c16655df30cb0ddff0de0348434b3c50",
    "title": "巫山一段云·赠龙虎夫人",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "北海功还未，赤城行已周。一身清静永忘忧。何处得闲愁。",
      "四十天当不惑。事事谙来明白。乐知知命保安和。真理本无多。"
    ]
  },
  {
    "id": "c16655df30cb0ddf606d191eb802eb77",
    "title": "青玉案",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "浮华莫恋心归道。渐得通玄妙。清静功圆心地了。高登彼岸，清凉永占，更没闲烦恼。",
      "长春真境仙无老。咫尺洞天谁能到。心上尘清都一扫。琳宫仙院，乘风清兴，游宴蓬莱岛。"
    ]
  },
  {
    "id": "c16655df30cb0ddf606d191e5ecc73ed",
    "title": "青玉案",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "群魔散尽真何乱。万事无萦绊。一点光同青玉案。纤尘不挂，永无障碍，得见虚空面。",
      "劝君早把尘情拚。下手速修转头晚。前有风波深不浅。神舟稳驾，云朋相伴，笑指芦花岸。"
    ]
  },
  {
    "id": "c16655df30cb0ddf606d191e45ef9800",
    "title": "青玉案",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "心头远恶常修善。自得真方便。至道夷然容易见。目前端正，是非休论，堪作长生伴。",
      "玄言悟彻无分辩。默默颐真内光现。保养神丹成九转。化身空外，六铢天赐，换了如今面。"
    ]
  },
  {
    "id": "c16655df30cb0ddf4a4b1c10b9d2b94e",
    "title": "青玉案·自遣",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "扬眉瞬目分明露。认得元来处。清静无为香满炷。十方通彻，遍闻三界，一任年将暮。",
      "些儿妙处堪人顾。关外栖真忘来去。更有云霞三四侣。清吟野兴，固穷乐道，此外非他取。"
    ]
  },
  {
    "id": "c16655df30cb0ddf1368c9142bdd5120",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "有相有中容易觅，无为无处难为。终朝作伴影相随。愚人寻不见，达者已先知。",
      "此理勤参搜获正，一条大路无迷。劝君速悟莫迟疑。常常忘视听，步步入希夷。"
    ]
  },
  {
    "id": "c16655df30cb0ddf1368c9142cea430a",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "十载饱谙沙漠景，一朝复到都门。如今一想一伤魂。休看苏武传，莫说汉昭君。",
      "过去未来都拨置，真师幸遇长春。知君道念日添新。皇天宁负德，后土岂亏人。"
    ]
  },
  {
    "id": "c16655df30cb0ddf1368c914da77b7be",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "本是一般孤另物，被他染着难知。迷云消散慧风吹。何劳身外觅，端坐是天西。",
      "万语千言终未悟，悟来一字成非。竿头进步勿生疑。般般都撒手，种种自皆离。"
    ]
  },
  {
    "id": "c16655df30cb0ddf1368c914bd1ba176",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "自别都门人事少，心头不挂微尘。闲歌闲咏默颐神。有中皆妄想，无内却全真。",
      "取性逍遥云水客，无情淡泊闲人。随缘安乐绝疏亲。三阳将欲遍，五气自朝元。"
    ]
  },
  {
    "id": "c16655df30cb0ddf1368c9144cd31a00",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "数载崎岖天下遍，而今幸遇林泉。饥来吃饭困来眠。离城几一舍，别是小壶天。",
      "坐上水山俱秀发，池中开满青莲。老来功行卒难全。未能三岛去，先作五华仙。"
    ]
  },
  {
    "id": "c16655df30cb0ddf1368c91445d4dee2",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "参透全真清静法，何劳相上经求。好于此处觅踪由。莫生迷执见，休要不回头。",
      "真性如何能寂灭，真空空外闲搜。其中无欲认真修。随机常寂定，应物自圆周。"
    ]
  },
  {
    "id": "c16655df30cb0ddf1368c914c841164b",
    "title": "临江仙",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "一别潍阳过十载，天涯历遍西戎。归来燕国住仙宫。立言明祖教，演法继师踪。",
      "天意如何非易测，人情到了难穷。予心本自爱疏慵。却教居海北，未许过山东。"
    ]
  },
  {
    "id": "c16655df30cb0ddfda24374656639c4f",
    "title": "临江仙·示众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "自对千差无可取，心闲一境堪凭。真常不昧谷神清。群魔从此灭，一点自圆成。",
      "物外清吟唯独乐，人间宠辱何惊。劝君速悟问前程。要求真实相，休论假聪明。"
    ]
  },
  {
    "id": "c16655df30cb0ddfd8bcc76c1d7aea63",
    "title": "临江仙·西山静坐",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "静坐西山深有益，等闲人事稀逢。终朝饭饱恣疏慵。养成清静体，化出主人公。",
      "三十年来都乱觅，如今认证真容。狂情灭尽法皆空。本来无一事，刚恁费千功。"
    ]
  },
  {
    "id": "c16655df30cb0ddf7fec56d366728338",
    "title": "临江仙·偶得",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "谈妙谈玄人易悟，真清真静难依。人间世事不堪为。十方明眼汉，学我没操持。",
      "既悟淳风须返朴，终朝朴实相随。含光默默外如痴。心明如朗月，性静合刀圭。"
    ]
  },
  {
    "id": "c16655df30cb0ddfb2d8b554e8697f3c",
    "title": "南乡子·宝玄堂偶得",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "本性爱疏慵。不厌无名不厌穷。落魄随缘无所碍，心通。观透人间事事空。",
      "得失本来同。动静何劳问吉凶。兀兀前途真自得，成功。都在忘言冷笑中。"
    ]
  },
  {
    "id": "c16655df30cb0ddf0d7a7f79054afeb2",
    "title": "南乡子·赠西路道人",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "幸遇好良因。枉惹浮名受苦辛。只为目前些子事，因循。趖过中间换了身。",
      "默坐守灵根。空外闲搜空外真。认得亘初微妙物，堪亲。唤作神仙不唤人。"
    ]
  },
  {
    "id": "c16655df30cb0ddfad0971a2792b1498",
    "title": "昭君怨·泉州洞真观书于东壁",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "节令重阳闲步。直至武清南渡。极目看嘉祥。水茫茫。",
      "连日阴沉微雨。正在芦花深处。游乐水云间。望西山。"
    ]
  },
  {
    "id": "c16655df30cb0ddff29ff18ee0345087",
    "title": "点绛唇",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "晔晔重阳，素秋气爽添清兴。仙歌咏。黄华相称。朵朵如如性。",
      "小槛芬芳，满座人钦敬。真清静。香风纯正。万户千门庆。"
    ]
  },
  {
    "id": "c16655df30cb0ddff29ff18e82a8c5f2",
    "title": "点绛唇",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "学道难成，无明触处生烟火。招殃祸。时光虚过。生死如何躲。",
      "早悟前愆，更不生人我。还真个。时时明破。下手修仙果。"
    ]
  },
  {
    "id": "c16655df30cb0ddff29ff18ed8fc5da9",
    "title": "点绛唇",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "学道寻真，宁心耐意搜求正。刀圭柄。群真相庆。一颗明珠莹。",
      "照见元初，认得头和影。神通圣。内容清兴。物外闲吟咏。"
    ]
  },
  {
    "id": "c16655df30cb0ddff29ff18e1259fcef",
    "title": "点绛唇",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "闻说修行，千差万别难依据。真空路。何人得趣。撒手堪归去。",
      "行积无边，功要三千数。心开悟。逍遥云步。应过天仙举。"
    ]
  },
  {
    "id": "c16655df30cb0ddfc6406ea88d965782",
    "title": "点绛唇·重九后五日作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "体入虚空，犹然未可为凭据。真空路。气神相聚。现世阳神去。",
      "若遇知音，此事堪分付。君听取。莫生疑误。行满天将护。"
    ]
  },
  {
    "id": "c16655df30cb0ddf613b56011ca5e52f",
    "title": "点绛唇·暮春游五华山继先师韵",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "昨日春游，一行恰似乘鸾凤。知音共。适怀心纵。直入桃源洞。",
      "好向清溪，闲听琴三弄。真欢动。任他迎送。管甚庄周梦。"
    ]
  },
  {
    "id": "c16655df30cb0ddfb6491366a612bd54",
    "title": "贺圣朝",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "古宜缘重，善根深种，志士心坚。感吾门洪教广开缘。共谈论功圆。",
      "中宵不寐，云朋高会，参透玄玄。向五千文内契忘筌。见自己神仙。"
    ]
  },
  {
    "id": "c16655df30cb0ddfb64913667b87a82b",
    "title": "贺圣朝",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "夜深人静，披衣闲坐，琴听无弦。罢高谈逸论默通玄。任龟息绵绵。",
      "阴阳升降，冲和四大，骨壮神全。抱元初一点行功圆。看歌舞胎仙。"
    ]
  },
  {
    "id": "c16655df30cb0ddf97a570cc64e44638",
    "title": "贺圣朝·太平兴国观中秋赏月",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "海清山静，素秋光满，凉夜人圆。恣开怀赏玩过三更。更谈论幽玄。",
      "圆明顿悟，无私普照，善行周全。向今宵觉彻性皆通，证陆地神仙。"
    ]
  },
  {
    "id": "c16655df30cb0ddfc67a609ae7433f42",
    "title": "悟南柯",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "生日无明重，死时地狱深。寸阴可惜胜黄金。速悟无生，上士做知音。",
      "转眼迷他趣，回头认本心。功成自是出阳阴。物外真闲，坦荡赋清吟。"
    ]
  },
  {
    "id": "c16655df30cb0ddfc67a609a7c808478",
    "title": "悟南柯",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "莫觅他人短，唯思自己长。处身谦让性和光。与物无私，心地得清凉。",
      "会灭无明火，能生智慧香。何劳远去觅天堂。任运安闲，处处是仙乡。"
    ]
  },
  {
    "id": "c16655df30cb0ddfc67a609aa0a19e3a",
    "title": "悟南柯",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "莫要欺人重，须防报应深。群真降世布清吟。劝化愚迷，灾祸免相侵。",
      "更悟真常性，勤修吉善心。长生路上听仙音。正道无疑，稳步赴瑶岑。"
    ]
  },
  {
    "id": "c16655df30cb0ddfd571477e27fbc8f4",
    "title": "悟南柯劝世",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "着假求仙果，迷真觅佛心。爇香礼拜恐徒寻。不断无明，空惹业根深。",
      "苦口如良药，忠言似美金。人逢善者作知音。正教依凭，万祸不能侵。"
    ]
  },
  {
    "id": "c16655df30cb0ddfa2d534f607e59f57",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "身心裂转。便是元初真目面。裂转身心。一志如山超古今。",
      "些儿若悟。免却波波来与去。若悟些儿。万劫希逢此一时。"
    ]
  },
  {
    "id": "c16655df30cb0ddfa2d534f6c122fb7d",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "安禅聚落。难免区区闲把捉。聚落安禅。佛祖常忧恐落缘。",
      "山林纵卧。无虑无思真快活。纵卧山林。一点灵光无物侵。"
    ]
  },
  {
    "id": "c16655df30cb0ddfa2d534f6f2f0bd5e",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "顽愚不省。祸福还如身逐影。劫运天灾。都是人人心上来。",
      "若明此理。视物应当同自己。了见天真。善恶临时全在人。"
    ]
  },
  {
    "id": "c16655df30cb0ddfa2d534f643327ebf",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "劳生丧命。谁解衣餐皆分定。恣欲贪痴。积业如山犹不知。",
      "一朝有报。铁胆铜心人也懊。受罪无休。恨不当时闻早修。"
    ]
  },
  {
    "id": "c16655df30cb0ddfa2d534f607c4e12f",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "同尘混世。谁解忘言无酒醉。混世同尘。落魄逍遥甘分贫。",
      "灵源不昧。胜积无涯真宝贝。不昧灵源。一气清成要上天。"
    ]
  },
  {
    "id": "c16655df30cb0ddfa2d534f6ef9a8aa1",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "天堂岂远。举世迷人寻不见。地狱非亲。无限众生寒断门。",
      "聪明上士。幸得为人勤发志。志在心平。片善无遗道自成。"
    ]
  },
  {
    "id": "c16655df30cb0ddfa2d534f6ac7dbae3",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "清河画士。处顺存心堪发志。画士清河。早早来时意若何。",
      "全真宗祖。画向白云传万古。宗祖全真。永镇燕山日日新。"
    ]
  },
  {
    "id": "c16655df30cb0ddfa2d534f63bf2f1d8",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "损人利己。贪爱欺瞒何日已。害众成家。富贵人前仍自夸。",
      "阴功暗记。死上头来谁肯替。天道无私。报应分明各有时。"
    ]
  },
  {
    "id": "c16655df30cb0ddfa2d534f6f930e9ae",
    "title": "减字木兰花",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "三阳道士。坐对云峰谈不二。万法如通。尽在忘机冷笑中。",
      "无明实性。此理难诠如何证。要证元初。认取高空秋水孤。"
    ]
  },
  {
    "id": "c16655df30cb0ddfee1c3d911672ece1",
    "title": "减字木兰花·一道士出示杜甫游春诗卷",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "游春畅饮。万物熙熙花似锦。畅饮游春。迷了从来多少人。",
      "儒流道士。几个能通天外志。道士儒流。谁肯忘情言下休。"
    ]
  },
  {
    "id": "c16655df30cb0ddfc1c267d82f77d5f8",
    "title": "减字木兰花·示众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "年深学道。虽未通灵神气好。学道年深。万景丛中无物侵。",
      "同流听劝。薄利虚名深可远。听劝同流。放下诸缘宜速修。"
    ]
  },
  {
    "id": "c16655df30cb0ddfe018d456550dc466",
    "title": "减字木兰花·西山作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "修真近俗。初地难当心境熟。近俗修真。谁是居尘不染尘。",
      "林泉恣兴。便是修真无可证。恣兴林泉。且做逍遥陆地仙。"
    ]
  },
  {
    "id": "c16655df30cb0ddf46411b9dd42d182c",
    "title": "减字木兰花·怀仁县",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "怀仁抱义。五帝三皇因此治。抱义怀仁。天下生灵一体亲。",
      "勤参道德。建国成家为法则。道德勤参。更与修身作指南。"
    ]
  },
  {
    "id": "c16655df30cb0ddf905f9b6de712a5a9",
    "title": "减字木兰花·秋阳观作劝世",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "堆金积玉。日日悭贪心未足。足上何求。直待荒郊卧土丘。",
      "回头有路。争奈愚人迷不悟。若悟回头。免了前程无限愁。"
    ]
  },
  {
    "id": "c16655df30cb0ddf9cd3af932a4970fc",
    "title": "减字木兰花·秋阳道友见过",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "金波玉液。除却妫川无处觅。玉液金波。一饮能教五气和。",
      "还丹大药。服了令人常快乐。大药还丹。福薄众生要见难。"
    ]
  },
  {
    "id": "c16655df30cb0ddf4a1c46696c495635",
    "title": "减字木兰花·赠龙虎夫人",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "昏昏默默。世智聪明孰可测。默默昏昏。无欲能开众妙门。",
      "全真抱朴。无虑无思无做作。抱朴全真。人圣超凡只在人。"
    ]
  },
  {
    "id": "c16655df30cb0ddf51262b3ff223f682",
    "title": "减字木兰花·赠燕京万莲会众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "回头返照。世事无穷堪失笑。返照回头。得意归来便好休。",
      "休休省也。莫纵贪痴狂野马。省也休休。一任年光春复秋。"
    ]
  },
  {
    "id": "c16655df30cb0ddf395e446366994d4f",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "每夜三更问话。说破人情虚假。个个悟真宗。道心通。",
      "要望秋阳回意。莫纵高眠春睡。指日复归来。笑颜开。"
    ]
  },
  {
    "id": "c16655df30cb0ddf395e4463a9905c46",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "身逐东川道友。有客西山专候。真意是如何。啰凌啰。",
      "七十古为稀少。今我六旬还到。浮世不坚牢。醉陶陶。"
    ]
  },
  {
    "id": "c16655df30cb0ddf395e4463da9b5dcf",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "十月小春时令。万物归根安静。独我水云间。过东山。",
      "直指古燕无定。老也敢违天命。回首望终南。再来参。"
    ]
  },
  {
    "id": "c16655df30cb0ddf395e44638bc25a94",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "不避春风迢递。来往默通真意。那个是吾家。信天涯。",
      "本性玄通无托。到处一身安乐。了了没西东。住云峰。"
    ]
  },
  {
    "id": "c16655df30cb0ddf395e4463f1152bf9",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "三老共全清福。终日游山不足。坐卧白云中。看青峰。",
      "饭罢东坡石上。谈笑开怀豁畅。妙景可忘忧。对清流。"
    ]
  },
  {
    "id": "c16655df30cb0ddf395e4463a292a367",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "深谢将书来请。才到西岩春令。百鸟正喧呼。乐无余。",
      "道众满川和气。醮罢更看天意。缘契合虚谷。任西东。"
    ]
  },
  {
    "id": "c16655df30cb0ddf395e4463c1638735",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "随处道人道友。勿使人情浓厚。凡百在平常。少灾殃。",
      "别后应当西迈。接待往来宁耐。他日要相参。望终南。"
    ]
  },
  {
    "id": "c16655df30cb0ddf395e4463142cd93e",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "九九严凝冰结。山后朔风凛冽。西去意如何。啰凌啰。",
      "道友一声珍重。慎勿使他心动。志气要平和。道无魔。"
    ]
  },
  {
    "id": "c16655df30cb0ddf395e44632c39939f",
    "title": "道无情",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "但愿身安心静。谁羡往来迎请。正教满天涯。过流沙。",
      "师意真慈普度。应系群生开悟。积行要无边。性方圆。"
    ]
  },
  {
    "id": "c16655df30cb0ddf0bdc1eb368b1cf80",
    "title": "道无情·别西山道友",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "行过天涯海角。未似西山心乐。兴尽复东还。鬓多斑。",
      "彼此年过耳顺。别后有何凭准。唯愿各心休。永无忧。"
    ]
  },
  {
    "id": "c16655df30cb0ddf6753eab4d9a45b9f",
    "title": "道无情·别蔚州道众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "十月蔚罗行化。去送来迎车马。和气满山川。教风传。",
      "别后何时再遇。唯愿各心开悟。功积要三千。化灵仙。"
    ]
  },
  {
    "id": "c16655df30cb0ddf877666aadd9369cf",
    "title": "道无情·怀仁县作",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "我爱怀仁冬月。炕暖窗明堪歇。天意不教闲。过南山。",
      "东去西来非愿。海角天涯将遍。道果尚难成。又登程。"
    ]
  },
  {
    "id": "c16655df30cb0ddfe821d9337cdc85c5",
    "title": "道无情·依韵别沁州长官杜帅",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "未达难通天令。谁解洞中生静。道在有无间。隔千山。",
      "去住绝疑心定。任运逍遥随命。终日不迷南。更何参。"
    ]
  },
  {
    "id": "c16655df30cb0ddf2715c37283dbcc76",
    "title": "瑞鹧鸪",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "为人幸遇教门兴。折莫因循着世荣。节食减眠神自爽，忘情去欲气偏清。",
      "暂时戒慎离灾苦，久远行持出死生。奉劝高明宜省悟，闻身强健早修行。"
    ]
  },
  {
    "id": "c16655df30cb0ddf2715c372c938c4c7",
    "title": "瑞鹧鸪",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "六年动作小功成。固蒂深根渐次荣。东院西宫闲客坐，南来北往道人行。",
      "十方和气精神爽，四海同心道眼明。天运玄风来此地，燕山路上好前程。"
    ]
  },
  {
    "id": "c16655df30cb0ddf80964137f68bb8a1",
    "title": "瑞鹧鸪·与延真观小贾师",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "道人起念不寻常。宿业牵缠惹祸殃。朴实修真方得久，浮虚学道岂能长。",
      "旋生旋灭心难定，不动不摇意易防。早悟知常功累足，恁时许尔志坚刚。"
    ]
  },
  {
    "id": "c16655df30cb0ddf683b236b7cee9a89",
    "title": "瑞鹧鸪·劝世",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "长春教法付清和。普劝高明出爱河。道德勤修天赐乐，尘情苦恋世生魔。",
      "目前放下游真境，身后功深赴大罗。我有忠言新说破，看君听了意如何。"
    ]
  },
  {
    "id": "c16655df30cb0ddff1f9fe31446adeb9",
    "title": "瑞鹧鸪·示众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "论道谈禅斗捷机。朦胧合眼便昏迷。贪名竞利心犹在，损己安人行岂知。",
      "益友不侵贤圣远，良朋难近虎狼随。一朝数满无由悔，闻早收心莫纵欺。"
    ]
  },
  {
    "id": "c16655df30cb0ddf001d788813b4f1b9",
    "title": "瑞鹧鸪·过龙泉峪",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "西山一带好人烟。曲水环山若洞天。无是无非无宠辱，有花有果有林泉。",
      "家家奉道养闲客，户户钦坛礼大仙。如此勤心行吉善，太平快乐过丰年。"
    ]
  },
  {
    "id": "c16655df30cb0ddf1ac5a93ad29edf64",
    "title": "瑞鹧鸪·咏西山",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "西山深处道人家。养道修真何处加。九夏高眠无暑气，三秋结实有新瓜。",
      "乱山坡下宜禾黍，浑水河边长桑麻。四季平和人事少，三餐终日是生涯。"
    ]
  },
  {
    "id": "c16655df30cb0ddf3470c669fd7a91d2",
    "title": "虞美人·劝世",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "迩来似觉精神涌。识破人间梦。皆因恬淡乐清和。与物无私，光照遍山河。",
      "如今普劝修真众。莫待空无用。一朝归去恨身卑。悔不当时，勤苦学修持。"
    ]
  },
  {
    "id": "c16655df30cb0ddf13c27f9750c00a33",
    "title": "踏云行",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "静里喧喧，闹中寂寂。灵源妙用谁能识。两般颠倒入虚无，自然显个真消息。",
      "气过三关，神游八极。绵绵来往无踪迹。此时休歇罢参寻，前程路上忘疑惑。"
    ]
  },
  {
    "id": "c16655df30cb0ddf13c27f971eb2d897",
    "title": "踏云行",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "暗地高真，明加保祐。白云仙迹当成就。吾门七祖镇燕山，金莲万朵芬芳秀。",
      "众会宁心，道人长久。同修清德过星斗。他年功满去朝元，先师应赐长生酒。"
    ]
  },
  {
    "id": "c16655df30cb0ddf578b87238357d585",
    "title": "踏云行·自咏",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "薄利虚名，谁人能戒。前头路险犹贪爱。惟予不肯着浮华，中心有愿超三界。",
      "广布慈风，休生懈怠。心怀忍辱常宁耐。豁开心地若虚空，分明见个真难坏。"
    ]
  },
  {
    "id": "c16655df30cb0ddf67648aa2b4df9c5a",
    "title": "踏云行·赞师父仙体不朽",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "玉骨元清，金丹已就。长春不老何年朽。圆成一性遍河沙，遗骸全体仍依旧。",
      "万代稀逢，一时罕有。天涯门弟来奔凑。安居处顺庆真容，焚香十万连三昼。"
    ]
  },
  {
    "id": "c16655df30cb0ddfaf111f973e1b8d06",
    "title": "踏云行·赠长春宫道众",
    "authorName": "尹志平",
    "authorId": "c16655df30cb0ddf1e1d1841838e8afb",
    "dynasty": "元",
    "content": [
      "智慧男儿，聪明上士。修真幸遇先师指。葆光殿阁对青山，白云堪伴长春子。",
      "乐道明心，胜看经史。神仙籍上书名字。大家勤苦守灵踪，皇天肯负清高志。"
    ]
  },
  {
    "id": "c16655df312bde4e61a09a1fe1b95b80",
    "title": "木兰花慢·题亳州武津关",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "忆谯都风物，飞一梦，过千年。羡百里溪程，两行堤柳，数万人烟。伤心旧家遗迹，谩斜阳，流水接长天。冷落故祠香火，白云泪眼潸然。",
      "行藏好向故人传，椽笔舞蛮笺。总纠纠貔貅，秋风江上，高卧南边。功名笑谈尊俎，问锦江何必上楼船。他日武津关下，春风骄马金鞭。"
    ]
  },
  {
    "id": "c16655df312bde4ecfbfadad71b210ee",
    "title": "满江红·襄阳寄顺天友人",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "奔驿南来，拥貔貅，且趋江右。良自愧，劣才微渺，圣恩洪厚。万里长江今我有，百年坚壁非他守。看虎牙，飞上万山头，诛群丑。",
      "风雨梦，乡关友。南北事，君知否。寄一缄梅信，小春时候。夜静戟门严鼓角，月明莲幕闲诗酒。怕故人，相忆问归期，平蛮后。"
    ]
  },
  {
    "id": "c16655df312bde4ea1cbcbf6418a142e",
    "title": "木兰花慢·征南三首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "混鱼龙人海，快一夕，起鹍鹏。驾万里长风，高掀北海，直入南溟。生平许身报国，等人闲、生死一毫轻。落日旌旗万马，秋风鼓角连营。",
      "炎方灰冷已如冰，馀烬淡孤星。爱铜柱新功，玉关奇节，特请高缨。胸中泠然冰雪，任蛮烟瘴雾不须惊。整顿乾坤事了，归来虎拜龙庭。"
    ]
  },
  {
    "id": "c16655df312bde4ea1cbcbf677bdd0fb",
    "title": "木兰花慢·征南三首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "功名归堕甑，便拂袖，不须惊。且书剑蹉跎，林泉笑傲，诗酒飘零。人间事、良可笑，似长空、云影弄阴晴。莫泣穷途老泪，休怜儿女新亭。",
      "浩歌一曲饭牛声。天际暮烟冥，正百二河山。一时冠带，老却升平。英雄亦应无用，拟风尘、万里奋鹏程。谁忆青春富贵，为怜四海苍生。"
    ]
  },
  {
    "id": "c16655df312bde4ea1cbcbf6cd683e51",
    "title": "木兰花慢·征南三首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "乾坤秋更老，听鼓角，壮边声。纵马蹙重山，舟横沧海，戮虎诛鲸。笑入蛮烟瘴雾，看旌麾、一举要澄清。仰报九重圣德，俯怜四海苍生。",
      "一尊别后短长亭。寒日促行程，甚翠袖停杯。红裙住舞，有语君听。鹏翼岂徒高举，卷天南地北日升平。记取归来时候，海棠风里相迎。"
    ]
  },
  {
    "id": "c16655df312bde4e1368c914f77d88fb",
    "title": "临江仙",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "千古武陵溪上路，桃花流水潺潺。可怜仙侣剩浓欢，黄鹂惊梦破，青鸟唤春还。",
      "回首旧游浑不见，苍烟一片荒山。玉人何处倚阑干，紫箫明月底，翠袖暮云寒。"
    ]
  },
  {
    "id": "c16655df312bde4e1368c914591c2808",
    "title": "临江仙",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "爱煞林泉风物好，羡他归去来兮。世缘相挽又还思，功名当壮岁，疏懒记当时。",
      "肝胆自知尘辈异，凤池麟阁须期。风云满目任时宜，东山高卧处，丝竹醉吴姬。"
    ]
  },
  {
    "id": "c16655df312bde4eac8a4d39b6deaf71",
    "title": "太常引",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "晚凉庭院锁黄昏，鼓角静谯门，酒兴恋诗魂。清绕断，梅梢月痕。",
      "胸中豪气，壶中春色，醉眼小乾坤，今古不须论。且更尽，花前几尊。"
    ]
  },
  {
    "id": "c16655df312bde4ed0e9b16334bd9042",
    "title": "点绛唇·咏海棠",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "醉脸匀红，向人无语夸颜色。一枝春雪，犹染嵬坡血。",
      "庭院黄昏，燕子来时节。芳心折，露垂香颊，羞对开元月。"
    ]
  },
  {
    "id": "c16655df312bde4ed0e9b163f96fb8ed",
    "title": "点绛唇·咏海棠",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "庭院黄昏，子规啼破开元梦。晚风吹动，似舞霓裳弄。",
      "有色无香，好著诗人讽。和谁共，月廊烟重，烧彻兰膏凤。"
    ]
  },
  {
    "id": "c16655df312bde4ed0e9b1630305b84f",
    "title": "点绛唇·咏海棠",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "星斗文章，词源落落倾胸臆。十年南北，几度空相忆。",
      "把酒留君，后会知何夕。愁如织，一鞭行色，春雪梅花驿。"
    ]
  },
  {
    "id": "c16655df312bde4ed0e9b1639ad51a0e",
    "title": "点绛唇·咏海棠",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "春日前村，一枝香彻江头路。月明风度，清煞西湖句。",
      "昨夜幽欢，梦里谁呼去。愁如许，觉来无语，青鸟啼芳树。"
    ]
  },
  {
    "id": "c16655df312bde4ed0e9b1634a1d7fbf",
    "title": "点绛唇·咏海棠",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "独上高楼，恨随春草连天去。乱山无数，隔断巫阳路。",
      "信断梅花，惆怅人何处。愁无语，野鸦烟树，一点斜阳暮。"
    ]
  },
  {
    "id": "c16655df312bde4e9156e5e86fc140d8",
    "title": "青玉案·寄刘仲泽",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "西风天际征鸿去，问曾过，燕山路，叶落虚庭空绿树。一川秋意，满怀愁绪，楼外潇潇雨。",
      "天涯望断行云暮，好著蛮笺寄情句，底是相思断肠处。吟风赋月，论文说剑，无个知音侣。"
    ]
  },
  {
    "id": "c16655df312bde4ed8514caf40781f81",
    "title": "南乡子",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "深院日初长，万卷诗书一炷香。竹掩茅斋人不到，清凉，茶罢西轩读老庄。",
      "世事莫论量，今古都输梦一场。笑煞利名途上客，乾忙。千丈红尘两鬓霜。"
    ]
  },
  {
    "id": "c16655df312bde4ed8514caf6660dd5c",
    "title": "南乡子",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "天地萃英灵，秀出人龙问世生。不只文章为第一，峥嵘，气吐虹霓万丈横。",
      "白褐黑头卿，埋灭黄尘气未平。昨夜长庚高似月，分明，光照乾坤彻五更。"
    ]
  },
  {
    "id": "c16655df312bde4ed8514cafb63a4ea4",
    "title": "南乡子",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "浅淡汉宫妆，扇底春风玉有香。特地向人歌一曲，非常，纵使无情也断肠。",
      "宝髻绣霓裳，云雨巫山窈窕娘。好著千金携得去，何妨，丝竹东山醉玉觞。"
    ]
  },
  {
    "id": "c16655df312bde4ed8514cafe3b63ec6",
    "title": "南乡子",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "烟草入重城，马首关山接去程。几度留君留不住，伤情，一片秋蝉雨后声。",
      "无语泪纵横，别酒和愁且强倾。后会有期须记取，叮咛，莫负中秋夜月明。"
    ]
  },
  {
    "id": "c16655df312bde4ed8514cafe2b28800",
    "title": "南乡子",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "音信怪来稀，世态时情固自宜。莫比红尘儿女辈，须知，义士交情死不移。",
      "应是占花期，箫鼓东城醉玉姬。谁念书生寒屋底，伤悲，忍泪窗前听子规。"
    ]
  },
  {
    "id": "c16655df312bde4e8162d02ccbe0bf98",
    "title": "喜春来",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "金装宝剑藏龙口，玉带红绒挂虎头。旌旗影里骤骅骝，得志秋，喧满凤凰楼。"
    ]
  },
  {
    "id": "c16655df312bde4ef32f182e47c777d9",
    "title": "浣溪沙",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "山掩人家水绕坡，野猿岩鸟太平歌，黄鸡白酒兴偏多。",
      "幸自琴书消日月，尽教名利走风波，钓台麟阁竟如何。"
    ]
  },
  {
    "id": "c16655df312bde4ef32f182e6013595c",
    "title": "浣溪沙",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "一片西风画不成，无人来此结茅亭，野猿山鸟乐升平。",
      "名利著人浓似酒，肝肠熟醉不能醒，黄尘奔走过浮生。"
    ]
  },
  {
    "id": "c16655df312bde4ef32f182ebd4c23bf",
    "title": "浣溪沙",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "新卜西山崦下庄，疏篱编竹草苫堂，门前流水柳成行。",
      "满目烟岚诗酒地，十年鞍马是非场，虚名半纸几多忙。"
    ]
  },
  {
    "id": "c16655df312bde4eb0d9d103f8a16bd0",
    "title": "殿前欢襄阳战",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "鬼门关，朝中宰相五更寒。锦衣绣袄兵十万，拔剑摇环，定输嬴，此阵间。",
      "无辞惮舍性命，争功汗，将军战敌，宰相清闲。"
    ]
  },
  {
    "id": "c16655df312bde4e516492f14706eb86",
    "title": "清平乐·四首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "关河南北，有雁无消息，落日楼头人正忆，啼鸟一声山碧。",
      "莺莺燕燕争春，红尘马足车轮，惟有新丰豪客，东风老泪沾巾。"
    ]
  },
  {
    "id": "c16655df312bde4e516492f14260fd37",
    "title": "清平乐·四首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "高眠窗北，偃卧喧雷息，依约关山归路忆，梦绕池塘春碧。",
      "功名负我青春，匆匆日月奔轮，且把琴书归去，山林道发儒巾。"
    ]
  },
  {
    "id": "c16655df312bde4e516492f11224fb79",
    "title": "清平乐·四首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "天南地北，何日兵尘息，四海升平归老忆，凤远岐山空碧。",
      "衣冠滚滚争春，谁能卧辙攀轮，一剑风云未遂，几回怒发冲巾。"
    ]
  },
  {
    "id": "c16655df312bde4e516492f185d20182",
    "title": "清平乐·四首",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "穷冬冷落，客思添萧索，浊酒沽来须强酌，要把闲愁推却。",
      "时间荣辱何惊，胸中气象休更，且匣风云长剑，天容两鬓青青。"
    ]
  },
  {
    "id": "c16655df312bde4e1fb294df01d6abfb",
    "title": "鹧鸪天·围襄阳",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "铁甲珊珊渡汉江，南蛮犹自不归降。东西势列千层厚，南北军屯百万长。",
      "弓扣月，剑磨霜，征鞍遥日下襄阳。玉门今日功劳了，好去临江醉一场。"
    ]
  },
  {
    "id": "c16655df312bde4e6831784d66bcc488",
    "title": "天净沙·梅梢月",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "黄昏低映梅枝，照人两处相思，那是愁肠断时，弯弯何似，浑如弓样眉儿。"
    ]
  },
  {
    "id": "c16655df312bde4e6831784d2fb742fc",
    "title": "天净沙·梅梢月",
    "authorName": "张弘范",
    "authorId": "c16655df312bde4ed3890178da11e8cd",
    "dynasty": "元",
    "content": [
      "西风落叶长安，夕阳老雁关山，今古别离最难。故人何处，玉箫明月空闲。"
    ]
  },
  {
    "id": "c16655df3140d296f22e8d7ac6df0951",
    "title": "西湖竹枝词",
    "authorName": "赵奕",
    "authorId": "c16655df3140d296d1457b72d1457b72",
    "dynasty": "元",
    "content": [
      "湖头日日水光波，两两吴娃打桨过。笑隔芙蓉不相识，向人犹自唱吴歌。"
    ]
  },
  {
    "id": "c16655df32497005afb9d93cbe20e95f",
    "title": "和西湖竹枝词二首",
    "authorName": "李元圭",
    "authorId": "c16655df32497005d1457b72d1457b72",
    "dynasty": "元",
    "content": [
      "郎去远过江上山，望郎江上几时还。只怕郎归不相识，湖边日日照容颜。"
    ]
  },
  {
    "id": "c16655df32497005afb9d93c5ce6673d",
    "title": "和西湖竹枝词二首",
    "authorName": "李元圭",
    "authorId": "c16655df32497005d1457b72d1457b72",
    "dynasty": "元",
    "content": [
      "三月湖边花正开，江边望船郎未回。燕子来时春又去，心酸不待吃青梅。"
    ]
  },
  {
    "id": "c16655df33a0e238617f15b97683ba58",
    "title": "和西湖竹枝词",
    "authorName": "张渥",
    "authorId": "c16655df33a0e238d1457b72d1457b72",
    "dynasty": "元",
    "content": [
      "长簪高髻画双鸦，多在湖船少在家。黄衣少年不相识，白日敲门来索茶。"
    ]
  },
  {
    "id": "c16655df341c9c499f7691bc5f638dc7",
    "title": "太常引·仙吕·饯齐参议回山东",
    "authorName": "刘燕歌",
    "authorId": "c16655df341c9c49b49c63fab49c63fa",
    "dynasty": "元",
    "content": [
      "故人别我出阳关，无计锁雕鞍。今古别离难，兀谁画蛾眉远山。",
      "一尊别酒，一声杜宇，寂寞又春残。明月小楼间，第一夜相思泪弹。"
    ]
  },
  {
    "id": "c16655df34b9e0140bbeea5f5fc60fe7",
    "title": "生查子·三两信凉风",
    "authorName": "莫崙",
    "authorId": "c16655df34b9e014d1457b72d1457b72",
    "dynasty": "元",
    "content": [
      "三两信凉风，七八分圆月。愁绪到今年，又与前年别。",
      "衾单容易寒，烛暗相将灭。欲识此时情，听取鸣蛩说。"
    ]
  },
  {
    "id": "c16655df34b9e01469aed2cdb237d078",
    "title": "卜算子·红底过丝明",
    "authorName": "莫崙",
    "authorId": "c16655df34b9e014d1457b72d1457b72",
    "dynasty": "元",
    "content": [
      "红底过丝明，绿外飞绵小。不道东风上海棠，白地春归了。",
      "月笛曲栏留，露舃芳池绕。争得闲情似旧时，遍索檐花笑。"
    ]
  },
  {
    "id": "c16655df34b9e014e9db4ca83ca4191e",
    "title": "玉楼春·绿杨芳径莺声小",
    "authorName": "莫崙",
    "authorId": "c16655df34b9e014d1457b72d1457b72",
    "dynasty": "元",
    "content": [
      "绿杨芳径莺声小，帘幕烘香桃杏晓。馀寒犹峭雨疏疏，好梦自惊人悄悄。",
      "凭君莫问情多少，门外江流罗带绕。直饶明日便相逢，已是一春闲过了。"
    ]
  },
  {
    "id": "c16655df34b9e014b1ce629b654a0c26",
    "title": "水龙吟·镜寒香歇江城路",
    "authorName": "莫崙",
    "authorId": "c16655df34b9e014d1457b72d1457b72",
    "dynasty": "元",
    "content": [
      "镜寒香歇江城路，今度见春全懒。断云过雨，花前歌扇，梅边酒盏。离思相欺，万丝萦绕，一襟销黯。但年光暗换，人生易感，西归水、南飞雁。",
      "也拟与愁排遣。奈江山、遮拦不断。娇讹梦语，湿荧啼袖，迷心醉眼。绣毂华茵，锦屏罗荐，何时拘管。但良宵空有，亭亭霜月，作相思伴。"
    ]
  },
  {
    "id": "c16655df34b9e0145d454f125d15b6ae",
    "title": "摸鱼儿·听春教燕颦莺诉",
    "authorName": "莫崙",
    "authorId": "c16655df34b9e014d1457b72d1457b72",
    "dynasty": "元",
    "content": [
      "听春教、燕颦莺诉。朝朝花困风雨。六桥忘却清明后，碧尽柳丝千缕。蜂蝶侣。正闲觅闲花，闲草闲歌舞。最怜西子。尚薄薄云情，盈盈波泪，点点旧眉妩。",
      "流红记，空泛秋宫怨句。才色何处娇妒。落红无限随风絮。诗恨有谁曾遇。堪恨处。恨二十四番，花信催花去。东君暗苦。更多嘱多情，多愁杜宇，多诉断肠语。"
    ]
  },
  {
    "id": "c16655df35048440f22e8d7aaf37b962",
    "title": "西湖竹枝词",
    "authorName": "文信",
    "authorId": "c16655df35048440d1457b72d1457b72",
    "dynasty": "元",
    "content": [
      "湖西日脚欲没山，湖东新月牙梳弯。",
      "南北两峰船里看，却比阿侬双髻鬟。"
    ]
  },
  {
    "id": "c16655df35455889a298418085410ed6",
    "title": "万年春",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "土穴秋来，温温渐觉阳和胜。幽栖兴。道家偏称。疏懒多贫病。",
      "凛冽天寒，叶落山川净。窗前竞。雪飘风劲。热焙闲吟咏。"
    ]
  },
  {
    "id": "c16655df35455889e0483df86c3c5fac",
    "title": "万年春杜鹃",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "春暖烟晴，杜鹃永日啼芳树。声声苦。劝人归去。不道归何处。",
      "我欲东归，归去无门路。君提举。有何凭据。空设闲言语。"
    ]
  },
  {
    "id": "c16655df3545588959f8a1ea6b4aaacc",
    "title": "万年春衲衣",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "衲袄秋来，著身渐觉时相称。霜天净。畅怀游兴。不怕西风劲。",
      "百片千条，上下穿联定。宽还正。外疏狂性。内放明珠莹。"
    ]
  },
  {
    "id": "c16655df354558890b18dedd884af8a6",
    "title": "万年春惊睡",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "秋夜沉沉，漏长睡酷多思想。须依仗。道情和畅。不纵魔军王。",
      "打叠神情，物物离心上。虚空帐。慧灯明放。坐待金鸡唱。"
    ]
  },
  {
    "id": "c16655df35455889967af9d9c5d7c7df",
    "title": "上丹霄",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "洞天清，神山秀，少人行。尽贪恋、世梦峥嵘。仙风瑞景，眼前虽顿却如盲。爱河终日，竞浮沉、来往纵横。",
      "东方出，西方没，南方死，北方生。四方转、异类翻腾。区区甚日，道眸开阐欲心更。愿将灵质，悟空华、彼岸高登。"
    ]
  },
  {
    "id": "c16655df354558899d47d6d20511f99a",
    "title": "上丹霄答陇州防御裴满镇国",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "厌尘劳，抛家计，慕清闲。向物外、观照人间。须臾变灭，蜃楼歌侧海涛翻。暂时光景，转身休、百岁如弹。",
      "掀天富，倾城丽，过人勇，彻心奸。尽逐境、颠倒循环。纷纷醉梦，往来争夺苦摧残。不如闻早，伴烟霞、高卧云山。"
    ]
  },
  {
    "id": "c16655df3545588949665ad3b57cb681",
    "title": "上丹霄赠京兆府统军夹谷龙虎",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "感皇恩，承天诏，控西南。大门敞、高对烟岚。双权再任，过期无代复登三。晏然军国，事和平，灾割封缄。",
      "年将暮，心归道，搜玄路，访清谈。降尊宠、谦下无惭。山人放旷，本来无得有何参。但能慈忍，戒荒淫、名挂仙衔。"
    ]
  },
  {
    "id": "c16655df35455889392d79f7a89d639c",
    "title": "六幺令·法性",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "浑沦朴散，天地始玄黄。乌飞兔走渐生，群物类开张。一点如如至性，扑入臭皮囊。游魂失道，随波逐浪，万年千载不还乡。",
      "错了鸿蒙体段，憎爱日相望。却认父母形骸。做我好容光。劫劫轮回贩骨，受尽苦和殃。何人闻早，寻他归路，莹然恢廓旧嘉祥。"
    ]
  },
  {
    "id": "c16655df35455889bc32a2a5fa972e54",
    "title": "凤栖梧",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一点灵明潜启悟。天上人间，不见行藏处。四海八荒惟独步。不空不有谁能睹。",
      "瞬目扬眉全体露。混混茫茫，法界超然去。万劫轮回遭一遇。九元齐上三清路。"
    ]
  },
  {
    "id": "c16655df35455889bc32a2a55df68e04",
    "title": "凤栖梧",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "今日思量当日故。知我前程，迢递时难度。福祐不弘天不助。匆匆欲去无门去。",
      "走骨行尸心已悟。魂梦悠悠，且向磻溪住。幸谢街坊豪杰户。时时蓦谓来相顾。"
    ]
  },
  {
    "id": "c16655df35455889bc32a2a541c0cc3f",
    "title": "凤栖梧",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "日月循环无定止。春去秋来，多少荣枯事。五帝三皇千百祀。一兴一废长如此。",
      "死去生来生复死。轮回变化，□□何时已。不到无心休歇地。不能清净超于彼。"
    ]
  },
  {
    "id": "c16655df35455889bc32a2a55725960f",
    "title": "凤栖梧",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "得好休来休便是。赢取逍遥，免把身心使。多少聪明英烈士。忙忙虚负平生志。",
      "造物推移无定止。昨日欢歌，今日愁烦至。今日不知明日事。区区著甚劳神思。"
    ]
  },
  {
    "id": "c16655df35455889787c3b98e371095f",
    "title": "凤栖梧述怀",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "西转金乌朝白帝。东望银蟾，皓色笼青桂。渐扣南华排菊会。满斟北海醺醺醉。",
      "醉卧终南山色翠。山色清高，夜色无云蔽。一鸟不鸣风又细。月明如昼天如水。"
    ]
  },
  {
    "id": "c16655df354558890bb43d08690021b6",
    "title": "凤栖梧寄东方学道者",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "天下风光何处好。八水三川，自古长安道。锦树屏山方曲绕。天涯海角谁能到。",
      "既是抛家须早早。云水登程，莫恋闲花草。直至潼关西岳庙。教君廓尔清怀抱。"
    ]
  },
  {
    "id": "c16655df3545588985eb08c7b1c9746b",
    "title": "凤栖梧道友见访于磻溪",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "孤僻嵁岩清净界。凿土安身，抱道忘知解。道友相看唯莫怪。贫闲守拙无相待。",
      "富贵功名堪倚赖。多是多非，尖凿多成败。玉食馨香终不耐。箪瓢寂淡常安泰。"
    ]
  },
  {
    "id": "c16655df35455889f1d75c414a4d22ea",
    "title": "双双燕·春山",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "春烟淡荡，青山媚，行云乱飘空界。花光石润，秀出洞天奇怪。户牖平高万丈，尽耳目、临风一快。多生浩劫尘情，旷朗浑无纤芥。堪爱。",
      "逍遥自在。疏枷锁，抛离业根冤债。风邻月伴，道合水晶天籁。无限峥嵘胜景，尽赐与、山堂教卖。千圣宝珠，酬价问君谁解。"
    ]
  },
  {
    "id": "c16655df35455889c671cb0fdb763b84",
    "title": "心月照云溪",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "阴阳变化，万古同于此。得失暂时间，又何必、欣生恶死。存亡寿夭，都在百年中，回头看，北邙山，累累皆相似。",
      "身如赁舍，性假权居止。何处是家乡，任六道、循环驱使。觉来放下，不受苦孜煎，非眷属，莫忧佗，且要堤防自。"
    ]
  },
  {
    "id": "c16655df35455889954b6e00a3d7b4b3",
    "title": "忆江南",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "山中好，长夏正相宜。修竹万竿金锁碎，飞流千尺玉帘垂。何处有炎曦。",
      "松影下，散诞更无拘。沉李浮瓜供枕簟，苍松白石伴琴棋。一醉任风吹。"
    ]
  },
  {
    "id": "c16655df35455889dc41f87c3b77ad9c",
    "title": "木兰花慢",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "伫登临旷望，涌云气，北山兴。旋恍惚阴阳，虚无变化，寥廓充盈。奇峰状如太华，霭棱层、峻极染空青。急雨翻盆泼墨，迅雷激电飞声。",
      "威灵。大骋神通，三伏暑，结凝冰。叹是处飘风，良田遇害，厦屋遭倾。唯斯道乡幸感，屡涔涔至也忽然轻。深信皇天辅德，善因恶果分明。"
    ]
  },
  {
    "id": "c16655df354558890d22264b09d3946b",
    "title": "木兰花慢·转轮",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "叹灵源旷代，本无极，信优游。自朴散形生，销磨混沌，落入行囚。竛竮四方宛转，向迷津、大海苦淹留。法界群情扰扰，梦魂千古悠悠。",
      "沦流。贩骨如山，知何日，是程头。好锻炼真空，三光慧照，万劫云收。终须舍身拚命，更惜头护面几时休。裂碎中间一点，便超得岸神舟。"
    ]
  },
  {
    "id": "c16655df3545588925665b3655302e46",
    "title": "水龙吟",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "洞天春色盈盈，乱山秀出千堆锦。云收雨敛，晓晴烟淡，碧空横枕。高卧怡怡，顿开怀抱，释迷忘寝。看仙花瑞草，迎风照日，腾光彩，异凡品。",
      "欢庆时丰岁稔。万邦宁、百邪俱禁。太平国里，长安陌上，纵横有甚。大道无疑，傍门斜径，不须详审。是从来浩劫，神仙过路，但曾经恁。"
    ]
  },
  {
    "id": "c16655df354558893917b50810ad4315",
    "title": "水龙吟·西虢",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "凤鸣南邑清佳，大仙降迹行鸾地。琳宫宝阁，星坛月馆，槐阴竹翠。烟盖云幢，影摇寒殿，往来呈瑞。向虚亭东望，平川似锦，洪波泛。渺天际。",
      "山秀水甜人义。遍坊村、各生和气。我来不忍，轻归刘蒋，天心地肺。须待他时，暗淘真秀，育成丹桂。去长安路上，眠冰卧日，作终身异。"
    ]
  },
  {
    "id": "c16655df354558891749ff73f0b918c8",
    "title": "水龙吟·夜晴",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "夜晴寥廓初寒，淡天莹彻琉璃翠。无阴树下，长安楼上，月明风细。百祸潜销，万家同赏，一般清味。见金星朗朗，银河耿耿，交光灿，满天地。",
      "流转碧空如水。任纵横、略无凝滞。冲山拍海，倾光腾秀，绵绵吐瑞。达了从兹，宝瓶坚固，玉浆时泥。把衷情欲诉，何人会得，且陶陶醉。"
    ]
  },
  {
    "id": "c16655df35455889293710f3c174e209",
    "title": "水龙吟·春兴",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "昊天空阔初晴，气回万物欣欣茂。亭台俯仰，山川高下，妆成锦绣。碧洞清泉，响闻迢递，一声长溜。更时时注目，悠悠远看，青峰上，白云凑。",
      "无限灵禽异兽。慰闲心、不辞柴瘦。含风翠柏，双崖争长，千株竞秀。耀日丹台，四时为伴，百年随寿。任寒来暑往，星移物换，得高眠昼。"
    ]
  },
  {
    "id": "c16655df35455889b28ae7fa05d0a664",
    "title": "水龙吟·道运",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "混元南岳初开，瑞云透出昆仑表。星移电转，阴升阳降，红光缥渺。鹤舞鸾翔，看乌龟共，赤龙蟠绕。尽鸿蒙一气，烹成造化，神仙道，片时了。",
      "云散十方三岛，洞天深、月明风袅。此时占得，长生门户，遐龄体调。吟咏从佗，海移山变，石枯松老。伴烟霞独向，非非境外，恨知音少。"
    ]
  },
  {
    "id": "c16655df354558893ccc33b04cf60806",
    "title": "水龙吟·警世",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "算来浮世忙忙，竞争嗜欲闲烦恼。六朝五霸，三分七国，东征西讨。武略今何在，空凄怆，野花芳草。叹深谋远虑，雄心壮气，无光彩，尽灰槁。",
      "历遍长安古道。问郊墟、百年遗老。唐朝汉市，秦宫周苑，明明见告。故址留连，故人消散，莫通音耗。念朝生暮死，天长地久，是谁能保。"
    ]
  },
  {
    "id": "c16655df354558895aacbaa999a8db3a",
    "title": "汉宫春·苦志",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "二十年间，大魔交正阵，约度千重。狂弓迸箭暗窗，零落无穷。因心睡觉，透历年、无碍真宗。兴慧剑，群魔自然消散，独聘威雄。",
      "出入锐光八表，算神机莫测，天网难笼。驱云扫雾荡摇，法界无踪。飞腾变化，任太虚、萧瑟鸣风。巡四海，峥嵘□□，往来几个人同。"
    ]
  },
  {
    "id": "c16655df35455889fdccfdbb1b829665",
    "title": "玉炉三涧雪",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "日落风生古洞，夜深月照寒潭。澄澄秋色净烟岚。独弄圆明宝鉴。",
      "认得心田要妙，咄回世俗贪婪。自欣山谷卧松岩。情愿被粗食淡。"
    ]
  },
  {
    "id": "c16655df35455889fdccfdbb72889fbd",
    "title": "玉炉三涧雪",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一性昭彰乍显，二仪混合初融。飘飘法界任西东。到处神光覆拥。",
      "万籁寒泉凑顶，八方瑞霭腾空。怡然独向九霄中。坐看浮生作梦。"
    ]
  },
  {
    "id": "c16655df35455889fdccfdbb8352f735",
    "title": "玉炉三涧雪",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "最苦三冬冰雪，难当万里风尘。天涯海角不离身。何处参同心印。",
      "况是中丹宛转，徒劳外景因循。争如作伴到青春。看我行藏远近。"
    ]
  },
  {
    "id": "c16655df354558890cd2fd099f077a5d",
    "title": "玉炉三涧雪自咏",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "夜宿磻溪古庙，晓登竹径荒村。日中无事馁巡门。淡饭求佗一顿。",
      "不会深穷造化，随缘且度朝昏。是非人我绝谈论。复返生前混沌。"
    ]
  },
  {
    "id": "c16655df35455889a0fee9e8048797f4",
    "title": "玉炉三涧雪勤劳",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "物外虽明端的，天心未放玲珑。区区陌上走西东。也学浮生作梦。",
      "梦寐更劳数载，岩龛复度三冬。待佗消息显真功。放出凌云螮蝀。"
    ]
  },
  {
    "id": "c16655df35455889878eba2c4b973156",
    "title": "玉炉三涧雪暮景",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "杲日西沉远陇，轻飙南起洪崖。飘飘逸兴爽情怀。吹断愁思俗态。",
      "渐渐放开心月，微微射透灵台。澄澄湛湛绝尘埃。莹彻青霄物外。"
    ]
  },
  {
    "id": "c16655df354558890a6dfc2d587dc9cf",
    "title": "好离乡",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "独坐向南溪。一事无能百不知。所爱冥冥烟雨后，东西。云绽峨峨列翠微。",
      "苍骨太虚齐。冉冉寒光映日飞。何事中心看不足，忘归。似有膏肓病著肌。"
    ]
  },
  {
    "id": "c16655df354558890a6dfc2d9d5b4433",
    "title": "好离乡",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "乱草独弯跧。鼓腹高歌自在闲。一枕游仙清梦断，怡颜。笑傲声喧碧嶂间。",
      "日午启柴关。雀跃徘徊望远山。山下有人来问道，知难。雀跃无言笑却还。"
    ]
  },
  {
    "id": "c16655df35455889e429ae79cf626e1d",
    "title": "如梦令",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "皇统年时饥饿。万户愁生眉锁。有口却无餐，滴泪谩成珠颗。",
      "灾祸。灾祸。灾祸临头怎躲。"
    ]
  },
  {
    "id": "c16655df35455889d95d4063a32bf9e1",
    "title": "如梦令·诫奢",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "陕右人人听我。福地好修因果。天下不如斯，贫富一般行坐。",
      "轻可。轻可。轻可骄奢太过。"
    ]
  },
  {
    "id": "c16655df354558898d41f387a1d9552e",
    "title": "西江月",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "屈指追思前世，低头省悟令望。今生若不做修行。又与轮回作争。",
      "幸遇直常要妙，点头莫故昏蒙。便挥宝剑杀三朋。諕得龟蛇火遁。"
    ]
  },
  {
    "id": "c16655df35455889b4717c6a4ea89d5d",
    "title": "齐天乐·忆法眷",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "自东离海上，元本三洲，四人同契。异域殊乡，同行并坐，终日相将游戏。谈玄论妙，究方外清虚，道家真味。唱和从容，一时法眷情何义。",
      "如今分显回然，苦志勤心，磨炼各逃倾逝。既昌飘零，难为会合，幽僻关山迢递。乾坤间隔，望落落犹如，晓星之势。再遇何年，驾云朝上帝。"
    ]
  },
  {
    "id": "c16655df354558898fb1d6b65386fe4d",
    "title": "忍辱仙人",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "天下周游身不动。人间照了心无用。闲把虚空频趯弄。行云从。八方上下轻放纵。",
      "兔角锥儿钻骨痛。龟毛拂子敲山重。扫荡邪魔灵物空。清风送。太平国里乘鸾凤。"
    ]
  },
  {
    "id": "c16655df354558898fb1d6b66806da6b",
    "title": "忍辱仙人",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "物外天机唯不审。人间世事无过恁。纵你英雄官极品。身如赁。贪饕逼迫应图甚。",
      "我自饥餐并渴饮。布裘不羡披绫锦。饱暖之馀邪僻禁。虚堂任。曲肱展脚和衣寝。"
    ]
  },
  {
    "id": "c16655df354558898fb1d6b6fc5f7acd",
    "title": "忍辱仙人",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一泽天恩齐庆贺。群生地著无饥饿。愁态眉间都蹴破。还真个。盈街堆亩收田课。",
      "酝酒邀宾时唱和。排筵看食重堆棰。醉饱腥膻心不挫。骄矜过。却忧福里潜生祸。"
    ]
  },
  {
    "id": "c16655df354558899d96e1d45046a7ca",
    "title": "忍辱仙人声色",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "豪气冲天居列鼎。笙歌聒地排淫境。玉镫飞龙衫帽整。风流骋。不知扑入琉璃井。",
      "滑壁千寻光似镜。交加出路无门径。饶你玲珑机巧性。难逃命。与他送却头皮影。"
    ]
  },
  {
    "id": "c16655df3545588916ef7b0a5ea745dc",
    "title": "忍辱仙人妙用",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "千古圣贤皆一轨。亘初得得从心起。除此逍遥安稳地。无馀理。自然消息恬然美。",
      "不在劳神并苦己。般般放下头头是。选甚花街并柳市。虚空体。本来一物无凝滞。"
    ]
  },
  {
    "id": "c16655df35455889bdcbe49adc55e2b9",
    "title": "忍辱仙人春兴",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "春日春风春景媚。春山春谷流春水。春草春花开满地。乘春势。百禽弄古争春意。",
      "泽又如膏田又美。禁烟时节堪游戏。正好花间连夜醉。无愁系。玉山任倒和衣睡。"
    ]
  },
  {
    "id": "c16655df3545588926f6a6aac4f07c73",
    "title": "忍辱仙人春泽",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "数载田苗长亢旱。今春雨雪何滋漫。嘉兆分明知过半。将来看。掀天大熟歌讴满。",
      "二月花开成片段。千株柳发排堤岸。又待教人装好汉。相呼唤。提壶挈榼争跳窜。"
    ]
  },
  {
    "id": "c16655df35455889999fa2267167b496",
    "title": "报师恩",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "不僧不道不温柔。九伯人前不害羞。觉性一时超法界，知身亿劫是吾囚。",
      "改头换面人难悟，走骨行尸我不忧。得意忘形还朴去，从教人笑不风流。"
    ]
  },
  {
    "id": "c16655df35455889999fa22665d65930",
    "title": "报师恩",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一横嘉景日常新。古柏森森四季春。福地清高稀俗事，名坛时复会仙宾。",
      "人人尽喜生中国，户户虔心敬上真。唯愿诸公皆省悟，同登无漏出红尘。"
    ]
  },
  {
    "id": "c16655df35455889f5c58d6e22edf44d",
    "title": "报师恩疏慵",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "懒看经教懒烧香。兀兀腾腾似醉狂。日月但知生与落，是非宁辨短和长。",
      "客来坐上心慵问，饭到唇边口倦张。不是故将形体纵，养成贫病疗无方。"
    ]
  },
  {
    "id": "c16655df3545588911b6a56988c6a564",
    "title": "报师恩虢县渭南泺里",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一方胜景满川稀。水竹弯环四面围。簇槛名花红冉冉，当门幽桧绿依依。",
      "争歌稚子春风舞，斗巧灵禽晓树啼。社内人家三十户，崇真修道压磻溪。"
    ]
  },
  {
    "id": "c16655df35455889277a03f5d312a21c",
    "title": "报师恩赠众道友",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "神仙缥缈太虚私。世俗无由得见之。幸遇门庭开教化，临逢斋醮莫推辞。",
      "担家造孽常终日，作福治心只暂时。更到时来心不谨，终身何以报恩慈。"
    ]
  },
  {
    "id": "c16655df35455889eb1c9c8c51277753",
    "title": "沁园春",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "智慧男儿，速悟尘劳，勿将性疲。但此身彼物，皆名幼化，多虚少实，不可追随。万种缠绵，千般汨没，荏苒光阴老却伊。争如向，太玄真教法，讨论希夷。",
      "乾坤荡荡无依。似一片、闲云出世奇。悟性宗合道，恩山易挫，神舟得岸，苦海难迷。行满功成，仙游羽化，物外何如土底归。无佗事，要升天入地，俱在心为。"
    ]
  },
  {
    "id": "c16655df35455889eb1c9c8c7c05b912",
    "title": "沁园春",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "列鼎雄豪，兔走乌飞，转头悄然。似电光开夜，云中乍闪，晨霜迎日，草上难坚。立马文章，题桥名誉，恍惚皆如作梦传。争如我，效忘机息虑，返朴归原。",
      "壶中异景堪怜。是别有风花雪月天。玩四时时见，祥云瑞气，三光光罩，玉洞琼筵。满泛流霞，高吟古调，骨健神清丹自圆。真堪爱，待功成一举，永镇飞仙。"
    ]
  },
  {
    "id": "c16655df35455889b205697f679744c9",
    "title": "沁园春·九日虢县傅宅作朝真醮",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "晔晔重阳，秀气飘飘，廓周大千。正故庵交会，宾朋浩浩，青霄依约，鸿雁翩翩。是处登高，衔杯逸兴，放旷犹如陆地仙。朝真会，赞金风淡荡，玉露新鲜。",
      "黄花嫩蕊堪怜。散袅袅、清香满坐传。使众人得味，皆明至道，群莺无语，独王秋天。艳杏妖桃，繁华春景、莫与迎霜敢斗坚。乘佳趣，对芳丛烂饮，一醉千年。"
    ]
  },
  {
    "id": "c16655df354558898f47a83938e2062f",
    "title": "沁园春·示众",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "世事纷纷，似水东倾，甚时了期。叹利名千古，争驰虎豹，丘原一旦，总伴狐狸。枳棘丛中，桑榆影里，乱冢堆堆谁是谁。君知否，谩徒劳百载，空皱双眉。",
      "争如归去来兮。放四大、优游无所为。向碧岩古洞，完全性命，临风对月，笑傲希夷。一曲玄歌，千钟美酒，日月循环不老伊。童颜在，镇龟龄鹤寿，罢喝黄鸡。"
    ]
  },
  {
    "id": "c16655df35455889fda18bb6daeed3aa",
    "title": "沁园春·景金本题作心通",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "大智闲闲，放荡无拘，任其自然。寄雅怀幽兴，松间石上，高歌沉醉，月下风前。玉女吹箫，金童舞袖，送我醺醺入太玄。玄中理，尽浮沉浩浩，来去绵绵。",
      "奇哉妙景难言。算别是、人间一洞天。傲立身敦厚，山磨岁月，从佗轻薄，海变桑田。神气冲和，阴阳升降，已占逍遥陆地仙。无烦恼，任开怀纵笔，端写灵篇。"
    ]
  },
  {
    "id": "c16655df35455889a56c4c575b30c8fa",
    "title": "沁园春·赞佛",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "净梵王宫，太子殷勤，雪山六期。把世情我态，丝毫断念，云根水谷，麻麦充饥。芥纳须弥，毛吞大海，自古男儿了悟时。超生灭，任循环宇宙，不管东西。",
      "圆成无得无知。信法界、空空寂灭机。又勿劳习定，安禅作用，偷闲终日，打坐行治。大理无时，真功非相，动静昏昏合圣规。无高下，但能通般若，总证牟尼。"
    ]
  },
  {
    "id": "c16655df35455889f170cfa83cc216b1",
    "title": "芰荷香乞食",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "日奚为。信腾腾绕村，觅饭充饥。拦门饿犬，撑突走跳如飞。张牙怒目，待操心、活龈人皮。是则是教你看家，宁分善恶，不辨高低。",
      "可叹狺狺此物，盖多生乖劣，一性昏迷。谈科演教，丁宁掐耳难知。虽然太上，驾亲临、无处慈悲。为人早早修持。还到恁时，发愤应迟。"
    ]
  },
  {
    "id": "c16655df35455889b079a9b772bf92f4",
    "title": "诉衷情令",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "孤城寒角韵悠扬。风送入斜阳。池塘菡萏无色，兰畹有馀香。",
      "秋日短，暮天长。月华昌。空空寂照，荡荡虚心，一片清凉。"
    ]
  },
  {
    "id": "c16655df35455889b079a9b7ca24001a",
    "title": "诉衷情令",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "纷纷霜叶乱飘扬。时令过重阳。黄花烂漫依槛，犹自吐清香。",
      "秋渐老，夜弥长。道情昌。云庵入定，法界游仙，不动凄凉。"
    ]
  },
  {
    "id": "c16655df35455889b079a9b7888d0fff",
    "title": "诉衷情令",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "长安风景古今奇。吾道少人知。天心地肺时正，生杀按枢机。",
      "灵物秀，玉芝肥。射虹霓。山头凝望，目下三川，压尽华夷。"
    ]
  },
  {
    "id": "c16655df354558894c11909ddad57d71",
    "title": "武陵春·渭南杨五生朝",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "新岁才交生万物，时令近元宵。瑞气蒙蒙降碧霄。方诞谪仙苗。",
      "貌态堂堂殊胜敏，归道厌凡嚣。石烂松枯寿更遥，龟鹤算都饶。"
    ]
  },
  {
    "id": "c16655df35455889f316e4d138b9f6e4",
    "title": "金莲出玉花",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "登莱潍密。四海皆闻头插笔。爱诤多词。不肯饶人些子儿。",
      "余今向道。非似从前生计较。好弱都休。脑后如今没笔头。"
    ]
  },
  {
    "id": "c16655df3545588990ce65895cc815fc",
    "title": "金莲出玉花自述",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "蓬头垢面。不管形骸贫与贱。抱朴颐神。恬淡无忧乐本真。",
      "冰姿玉体。到了难趋趖土底。子羽潘安。泉下骷髅总一般。"
    ]
  },
  {
    "id": "c16655df35455889b563c7c5f71ebe7f",
    "title": "金莲出玉花西虢南村",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "南村地胜。曲水横斜穿柳径。是处池塘。拍塞荷花映粉墙。",
      "高堂大厦。户户如屏堪入画。峻岭崇冈。日日生云遥降祥。"
    ]
  },
  {
    "id": "c16655df3545588946bc153ef201ef45",
    "title": "金莲出玉花法门寺李生求",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一团臭肉。千古迷人看不足。万种狂心。六道奔波浮更沉。",
      "天真佛性。昧了如何重显证。宝范仙宗。觉后凭君豁蔽蒙。"
    ]
  },
  {
    "id": "c16655df3545588979b0620cd7273a4f",
    "title": "金莲出玉花青峰",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "云收雨霁。露出青峰寒骨势。野静天空。岌岌高横碧落中。",
      "南溪无景。与尔炎天销日永。永日题诗。不赋闲愁只赋伊。"
    ]
  },
  {
    "id": "c16655df35455889a2be0afca8a781c6",
    "title": "金莲出玉花夏旱",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "时当正热。正值天高时雨阙。万里晴晖。云欲生来风旋吹。",
      "如炉天地。尽日炎炎熔暑气。物困人疲。忆得前春嫌雨时。"
    ]
  },
  {
    "id": "c16655df35455889a2d534f6e53f4748",
    "title": "减字木兰花",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "重阳师父。昔日甘河曾得遇。大道心开。设教东游海上来。",
      "天涯回首。挈得吾乡三四友。魏国升遐。惊动秦川百万家。"
    ]
  },
  {
    "id": "c16655df35455889bf5d07758f80c5ed",
    "title": "青莲池上客",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "重阳羽化登仙路。兄弟如何措。各各勤修生觉悟。通无入有，静思忘念，密考丹经祖。",
      "一时浩劫真容露。放荡情怀任诗句。直待人间功行具。云朋霞友，爽邀风月，笑指蓬瀛去。"
    ]
  },
  {
    "id": "c16655df35455889af53dbcb48b83787",
    "title": "青莲池上幽栖",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一从东别长安道。西住磻溪庙，渐扣南山名迹杳。洪沟冷淡，土龛潇洒，北府何曾到。",
      "夜深陌上行人悄。独听岩前子规叫。切切松梢啼到晓。声声相劝，不如归去，争奈功夫少。"
    ]
  },
  {
    "id": "c16655df35455889824bf6e5b87be209",
    "title": "雨中花令",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一种灵苗体性殊。待秋风、冷透根株。散化开、百亿黄金嫩，照天地清虚。",
      "九日持来满座隅。坐中观、眼界如如。类长生、久视无凋谢，称作伴间居。"
    ]
  },
  {
    "id": "c16655df35455889c2ebbe3b4e0f126d",
    "title": "鹧鸪天",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "一片顽心要似飞。引入千古不思归。幸遇明师因晓了，肯教熟境再相随。",
      "你来时，我却西。我今省悟即从伊。万劫轮回皆为汝，百般魔障更因谁。"
    ]
  },
  {
    "id": "c16655df35455889f29ff18eeaebd215",
    "title": "点绛唇",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "昨夜醺醺，醉中似觉乘丹凤。笙歌共。四天飞纵。□入桃源洞。",
      "正向深溪，闲把明珠弄。□晨动。一声风送。惊断游仙梦。"
    ]
  },
  {
    "id": "c16655df35455889698b87ffc4ba75de",
    "title": "炼丹砂",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "守分莫强图。遣日闲居。乐天知命忍萧疏。万事休论成与败，兀兀前途。",
      "失去本来虚。得也何如。百年反覆乃须臾。不似中心存道念，贤圣相扶。"
    ]
  },
  {
    "id": "c16655df3545588925f1f7cd9ae37eef",
    "title": "神光灿",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "推穷三教，诱化群生，皆令上合天为。慕道修真，行住坐卧归依。先须保身洁净，内常怀、悯物慈悲。挫刚锐，乃初心作用，下手根基。",
      "款款磨砻情性，除贪爱、时时剪拂愚迷。福慧双全，开悟自入希夷。灵台内思不疚，任纵横、出处何疑。彻头了，尽虚空、裁断是非。"
    ]
  },
  {
    "id": "c16655df3545588925f1f7cdcfb8dbbc",
    "title": "神光灿",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "悲欢绝念，视听忘怀，从初号曰希夷。不晓根源，刚强说是谈非。百般拈花摘叶，谩徒劳、使尽心机。这些事，算人人易悟，个个难依。",
      "不在唇枪舌剑，人前斗、惺惺广学多知。上士无争，只要返朴除疑。冥冥放开四大，把尘劳、一旦纷飞。认得后，管教贤、拍手笑归。"
    ]
  },
  {
    "id": "c16655df3545588925f1f7cd64099de9",
    "title": "神光灿",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "修真门户，大道家风，长春境界无边。秀气盈盈，闲里别有壶天。天中自然快乐，运三光、日月周旋。忘伎巧，任淳风坦坦，圣道平平。",
      "一念还乡寂处，三宫罩、清灵万派归源。浩浩神光，来去透骨绵绵。行人顿除造作，待功成、指日登仙。未行者。向词中、明取一言。"
    ]
  },
  {
    "id": "c16655df35455889b64913667daacf6b",
    "title": "贺圣朝",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "洞天深处，良朋高会，逸兴无边。上丹霄飞至，广寒宫悄，掷下金钱。",
      "灵虚晃辉，睡魔奔送，玉兔婵娟。坐忘机、观透本来真，任法界周旋。"
    ]
  },
  {
    "id": "c16655df35455889b6491366067d40c6",
    "title": "贺圣朝",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "断云归岫，长空凝翠，宝鉴初圆。大光明宏照，亘流沙外，直过西天。",
      "人间是处，梦魂沉醉，歌舞华筵。道家门、别是一船清，暗开悟心田。"
    ]
  },
  {
    "id": "c16655df354558897dce8e0881fe113f",
    "title": "贺圣朝·静夜",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "夕阳沉后，陇收残照，柏锁寒烟。向南溪独坐，顺风长听，一派鸣泉。",
      "迢迢永夜，事忘闲性，琴弄无弦。待云中、青鸟降祥时，证陆地神仙。"
    ]
  },
  {
    "id": "c16655df354558890b3c51af3a2d23ac",
    "title": "恣逍遥",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "忙里偷闲，师前取意。胜如那、苦求庸昧。连朝抵暮，贪生不已。也道我、为人过了一世。",
      "假使狂图，兼能巧智。多方便、蕴成家计。儿孙有靠，金珠没底。终比□、精神较些憔悴。"
    ]
  },
  {
    "id": "c16655df354558890b3c51af45261c3e",
    "title": "恣逍遥",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "昔种良因，今生福地。虚空感、上真加卫。开坛阐化，垂恩普济。凡一月、于中建成三会。",
      "至日相呼，临时莫避。乘斋且、散心游戏。家中不足，眉头长系。也则是、浮生过了一世。"
    ]
  },
  {
    "id": "c16655df35455889c67a609a1a8cf704",
    "title": "悟南柯",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "浩浩尘埃境，翩翩幻化躯。中情不解了须臾。任意奔波，颠倒走崎岖。",
      "逗引中丹坏，销靡内藏虚。悲愁灾患共萦纡。百便千方，医疗不能除。"
    ]
  },
  {
    "id": "c16655df35455889c67a609a4fe6fb23",
    "title": "悟南柯",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "白露三秋尽，清霜十月初。群花零落共萧疏。唯有重阳，嘉景独魁梧。",
      "烂漫真堪爱，馨香不可辜。人人皆插满头敷。试问乔公，簪著一枝无。"
    ]
  },
  {
    "id": "c16655df35455889c67a609a0e5d8be9",
    "title": "悟南柯",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "烂漫黄金蕊，轻盈白玉枝。重阳留得下元时。醮谢星官，特地献真师。",
      "牒秦三天主，声闻九地司。存亡福庆已潜资。大道洪恩。兼付出家儿。"
    ]
  },
  {
    "id": "c16655df35455889388c45640ec83dfa",
    "title": "桃源忆故人",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "故人别后闲吟罢。寂寞云溪潇洒。百尺孤松影下。独弄周天卦。",
      "清风皓月虽无价。妙手奇工难画。欲向世间夸诧。谁是分真假。"
    ]
  },
  {
    "id": "c16655df35455889101f36be50202a30",
    "title": "桃源忆故人丹阳屡传教诲寄答",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "虚空照耀明如镜。好弱头头皆应。随逐状同形影。稍错还提正。",
      "佗人谗报浑虚佞。远道狂言无证。切告后来休听。默默依贤圣。"
    ]
  },
  {
    "id": "c16655df35455889f32f182e22af23f0",
    "title": "浣溪沙",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "云水飘飘物外吟。醍醐默默醉中斟。神仙活计道人心。",
      "容易肯争三寸气，寻常不贮一文金。清贫柔弱祸难侵。"
    ]
  },
  {
    "id": "c16655df354558893730bf96b7184567",
    "title": "浣溪沙·土埪避暑",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "仙院深沉古柏青。森森寒影拂苔轻。萧条终日爽人情。",
      "洞冷不知门外暑，心闲唯觉腹中清。绕身浑似积冰凌。"
    ]
  },
  {
    "id": "c16655df3545588902a275eea2ad3ca8",
    "title": "浣溪沙·退道",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "剑树刀山雪刃横。千磨百拷死还生。哀声流血苦难登。",
      "针刺著身犹害痛，钢铓刳性莫非疼。如何淫放不修行。"
    ]
  },
  {
    "id": "c16655df35455889ce17b792956f4e4a",
    "title": "留客住·修道",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "四元遇。过华山、共临秦地，咏歌谈笑，暗阐重阳佳趣。无为自令人化，有幸天使，官磨相间阻。东连海上，奋三公高义，大开门户。教行普。",
      "叹我离群，忘形慵举。内省无愆，外患何忧何惧。三光盛衰，交变万化，恩害相生天地数。留身且住。待青霄得志，坦然行步。"
    ]
  },
  {
    "id": "c16655df35455889d989c918e547ad9e",
    "title": "离苦海/步蟾宫",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "知君好事从来慕。争奈染浮华难去。虽然欲意学飘蓬，被系脚绳儿缚住。",
      "匆匆顶上旋乌兔。切莫把光阴虚度。神仙咫尺道非遥，但只恐人心不悟。"
    ]
  },
  {
    "id": "c16655df35455889e8ef4a7c86b48d66",
    "title": "戚氏",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "梦游仙。分明曾过九重天。浩气清英，素云缥渺贯无边。森然。似朝元。金童玉女传宣。当时万圣齐会，大光明罩紫金莲。群仙谣唱，诸天欢乐，尽皆得意忘言。流霞泛饮，蟠桃赐宴，次第留连。□□皆秉道德威权。神通自在，劫劫未能迁。",
      "冲虚妙，昊天网极，象帝之先。透重玄。命驾恍惚神游，掷火万里回旋。四维上下，八表纵横，鸾鹤不用挥鞭。□□应念随时到，了无障碍，自有根源。看尽清都绛阙，迈瀛洲紫府笔难传。瑶台阆苑花前。瑞云掩映，百和香风散，四时不夜春长暖，处处觉闲。想因缘，是一点功圆。混太虚，浩劫永绵绵。任阎浮地，山摧洞府，海变桑田。"
    ]
  },
  {
    "id": "c16655df35455889e36daca63aa9897e",
    "title": "望远行",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "九夏疲天旱，万物伤时热。算都为人心，分外生枝节。斗衣鲜马，壮社火班行引拽。小兄弟虚耗村村结。",
      "下士无邪正，上帝分优劣。□咱心不同，彼志胡漂撇。启虔诚修斋念善，因循岁月。望贤圣、空里相提挈。"
    ]
  },
  {
    "id": "c16655df35455889c8aeae303477a5a5",
    "title": "望海潮·学道",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "神仙风范，长生门户，从来道德为基。馀外万般，留心一念，颠狂造作皆非。真教示开迷。自上古轩辕，龙驾齐飞。代代相传授，至今日，尽归依。",
      "虚无千圣同规。盖摧残嗜欲，剖判天机。贪利喻信雠，观身似梦，婪耽不整容仪。恬素返希夷，任垢面蓬头，纸袄麻衣。行满都抛却，泛寥廓，步云霓。"
    ]
  },
  {
    "id": "c16655df35455889a8441ddbb63eee3e",
    "title": "望海潮·脱俗",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "坚牢基址，清闲门户，生涯不比尘缘。幽旷大山，通明上士，逶迤仿效神仙。勤动向岩前。缓植桂栽松，药圃芝田。万仞高峰下，伴龟鹤，度流年。吾常志僻心颠。",
      "爱箪瓢淡溥，词翰嘲掀。幽洞小溪，开怀取兴，时成短句长篇。驰马胜花笺。任奋笔狂吟，走雾飞烟。放荡如如性。混终日，恣乾乾。"
    ]
  },
  {
    "id": "c16655df35455889767e8a49d0e4066f",
    "title": "望蓬莱",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "王乔地，一曲甚清嘉。古道弯环连水石，垂杨□□带烟霞。桃李间桑麻。",
      "其中有，崇道两三家。知命固穷皆淡薄，乐天清俭不奢华。随分保生涯。"
    ]
  },
  {
    "id": "c16655df35455889767e8a495be3cc2b",
    "title": "望蓬莱",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "听咨告，小事要君知。万事苦求终害己，得便宜处落便宜。伶俐不如痴。",
      "真休炼，心外莫行持。只具眼前为见在，自然烦恼不相随。步步入无为。"
    ]
  },
  {
    "id": "c16655df35455889354a405adee4b309",
    "title": "望蓬莱·南溪竹磻溪旧隐也",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "南溪竹，腾秀入青冥。直节虚心功未显，深根固蒂道先明。霜雪岂凋零。",
      "休怅恨，大器晚圆成。自有孤高栖凤质，能教倜傥化龙形。佗日看超升。"
    ]
  },
  {
    "id": "c16655df35455889d9e5a226ac86ccd8",
    "title": "望蓬莱·秦川",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "秦川好，一片锦纹华。日出雨晴山色秀，月明风急水声嘉。千里净无涯。",
      "余到此，喜庆复难加。天祐时丰堪养道，地灵人杰不生邪。时复伴烟霞。"
    ]
  },
  {
    "id": "c16655df35455889654f3740636aab59",
    "title": "望蓬莱·游兴",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "飘蓬客，天赐水云闲。自在行时无日月，相随到处有蓑蛮。风雨亦开颜。",
      "修炼事，地轴锁天关。出有入无三尺剑，长生不死一丸丹。名列上仙班。"
    ]
  },
  {
    "id": "c16655df354558890cf31f7bc42bed70",
    "title": "梅花引·磻溪旧隐",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "无名客。无牵迫。无桑无梓无田宅。古岩前。老松边。长歌隐几，徐徐考太玄。玄中默论无生死。实际何曾分彼此。贯千经。协三灵。包含万化，都归一念冥。行不劳坐不倦。",
      "任行任坐随吾便。晚风轻。暮天晴。逍遥大道，南溪上下平。溪东幸获忘形友。月下时斟消夜酒。酒杯停。月华清。披补救散发，欣欣唱道情。"
    ]
  },
  {
    "id": "c16655df3545588932ad97e193ecc146",
    "title": "渔家傲",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "夜来又见银河绽。碎剪鹅毛交加乱。染画素山如粉面。路难辨，迢迢万里如铺练。",
      "密洒高楼风似箭。江边听得渔翁唤。玉作棹竿银索缆。船行慢。水流冰结梨花绽。"
    ]
  },
  {
    "id": "c16655df354558895a1cdbbd373e01f3",
    "title": "黄鹤洞中仙",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "都要奔波走。谁肯坚心守。南北东西总一般，此外无佗有。",
      "踏尽铁鞋迷，不出庵门透。水到渠成本自然，行满功成就。"
    ]
  },
  {
    "id": "c16655df35455889a6f59de5dc8bbd2d",
    "title": "黄鹤洞中仙·自述",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "故里在天涯，海上无名士。因遇终南陆地仙，挈我来游此。",
      "素爱断蓬飞，野鹤孤云志。顶笠披蓑人不知，便是风狂子。"
    ]
  },
  {
    "id": "c16655df3545588974871374e6dc7981",
    "title": "黄鹤洞中仙·虢县渭南泺里",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "此地风光胜。人物俱相应。水竹深藏数十家，户户知天命。",
      "我爱清虚景，策杖寻幽径。每日巡村转一遭，信步闲吟咏。"
    ]
  },
  {
    "id": "c16655df354558899f9e04ea5e09d18b",
    "title": "喜迁莺·炼心",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "要离生灭。把旧习般般，从头磨彻。爱欲千重，身心百炼，炼出寸心如铁。放教六神和畅，不动三尸颠蹶。事猛烈。仗虚空一片，无情分别。",
      "关结。除缧绁。方遇至人，金口传微诀。顿觉灵风，吹开魔阵，形似木雕泥捏。既得性珠天宝，勘破春花秋月。恁时节。鬼难呼，唯有神仙提挈。"
    ]
  },
  {
    "id": "c16655df3545588997b5b8dac4f2fc9f",
    "title": "满庭芳",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "幼稚抛家，孤贫乐道，纵心物外飘蓬。故山坟垄，时节轻修崇。幸谢乡豪并力，穿新圹、起塔重重。遗骸并，同区改葬，迁入大茔中。",
      "人从。关外至，皆传盛德，悉报微躬。耳闻言，心下感念无穷。自恨无由报德，弥加志、笃进玄功。深回向，虔诚道友，各各少灾凶。"
    ]
  },
  {
    "id": "c16655df35455889f0f5c8b6bed92f59",
    "title": "满庭芳·九日",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "寒雁声回，园林色变，暮秋别是风光。练波横地，锦树映天长。过雨云山磊落，迎霜茂、金菊芬芳。佳辰会，千门万户，欢笑庆重阳。",
      "嘉祥。谁得遇，吾门四友，极味先尝。乃频沾清露，时倒霞浆。饮罢醍醐灌顶，归来后、月满虚堂。无愁思，陶陶快乐，酩酊入仙乡。"
    ]
  },
  {
    "id": "c16655df354558899ae02d7d7f325f4b",
    "title": "满庭芳·述怀",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "漂泊形骸，颠狂踪迹，状同不系之舟。逍遥终日，食饱恣遨游。任使高官重禄，金鱼袋、肥马轻裘。争知道，庄周梦蝶，蝴蝶梦庄周。",
      "休休。吾省也，贪财恋色，多病多忧。且麻袍葛屦，闲度春秋。逐疃巡村过处，儿童尽、呼饭相留。深知我，南柯梦断，心上别无求。"
    ]
  },
  {
    "id": "c16655df35455889cf4bd5042797bf82",
    "title": "满庭芳·警世",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "百尺危楼，千间峻宇，艳歌出入从容。幻身无赖，何异烛当风。旧日掀天富贵，当时耀、绝代英雄。百年后，都归甚处，一旦尽成空。",
      "诸公。闻早悟，抽身退迹，跳出樊笼。念本初一点，牢落无穷。幸遇时平岁稔，偷闲好、消息圆融。忘机处，灵波湛湛，独镇水晶宫。"
    ]
  },
  {
    "id": "c16655df354558899838dd4804c39897",
    "title": "蓬莱阁",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "蓬莱阙。漫漫巨海深难越。深难越。洪波激吹，怒涛翻雪。",
      "玉霄东畔曾闻说。虚无一境天然别。天然别。鳌山不动，蜃楼长结。"
    ]
  },
  {
    "id": "c16655df3545588911d50c8c0de46bbf",
    "title": "蓬莱阁述怀",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "栖霞客。西游栖在南溪侧。南溪侧。千寻赤岸，万株苍柏。",
      "无心只有轻云白。举头不见繁华色。繁华色。空华杂乱，世人贪得。"
    ]
  },
  {
    "id": "c16655df35455889660ea3b4d4bfd0a3",
    "title": "解冤结",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "山河已定，干戈不起，太平时、八方和义。斋醮频修，盛答报、虚空天地。谢洪恩、暗中慈惠。",
      "千年一遇，神仙出世。幸遭逢、莫生轻易。供养精严，但一岁、胜如一岁。遇良辰、大家沉醉。"
    ]
  },
  {
    "id": "c16655df354558896facdaa3b3c15c83",
    "title": "解冤结自咏",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "当初学道、凭空炼己，志冲天、人间无比。放旷山林，次后复、逍遥云水。过夷门、又临秦地。",
      "飘蓬十载，游程万里。度关津、崎岖迢递。事事谙来，但悟了、般般总弃。只随缘、布裘芒履。"
    ]
  },
  {
    "id": "c16655df354558890acf32c812aadd60",
    "title": "解冤结觅饭",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "北方一日，南方一日，共东西、四方交日。梦寐沉沉，且往来、游行销日。待佗年、道心开日。",
      "百年短景，都来几日。暗推排、今朝明日。不觉推排，到圣贤、嘉音来日。洞天开、是吾归日。"
    ]
  },
  {
    "id": "c16655df35455889a46bdf1f9a81255d",
    "title": "瑶台月劝酒",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "浮名浮利。叹今古、悠悠颠倒人泥。茫茫宇宙，多少含灵愚智。尽劳生、终日贪图，竞抵死、奔波沉滞。观乌兔，嗟身世。百年寿，一春寐。虚费。争如满酌，流霞送醉。",
      "助四大聊壮神气。辨万化休论富贵。时时访，出谷道人游戏。效猖狂、物外高吟。庆滑辣、杯中美味。开怀抱，忘愁系。解其忿，挫其锐。遥致。青松皓鹤，绵绵度岁。"
    ]
  },
  {
    "id": "c16655df35455889838e09bb19c98592",
    "title": "瑶台月自咏",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "平生懒堕。只赢得、无忧一枕高卧。蓬头垢面，不管形骸摧挫。任三光、日夜奔驰，放四大、林泉担荷。深溪畔，幽岩左。青山拥，白云锁。灾祸。雷轰电掣，无由近我。",
      "日午起行了还坐。把旧习般般打破。清闲处，唯有这些儿个。倦贪心、乐受贫穷，爱恣意、慵兴烟火。粮无贮，丹无货。萧然唱，洒然和。堪可。神仙未了，优游且过。"
    ]
  },
  {
    "id": "c16655df35455889591294ab70d4446b",
    "title": "瑶台第一层",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "宝运龙飞。当四海、群仙降迹时。万机多暇，三灵协赞，不动枪旗。玉楼金殿广，更月台风榭临池。静无为，泛彩舟鸣棹，凉簟枰棋。",
      "深惟。前王创业，太平难遇道难期。会逢天祐，遐荒入贡，玄教开迷。坐朝垂听暇，伴赤松、谈论希夷。胜驱骋。向人间一度，天外空归。"
    ]
  },
  {
    "id": "c16655df35455889b3135ec00d7251af",
    "title": "醉蓬莱·九月十八日西虢刘氏醮",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "乍三清鹤降，万里云收，昊天空翠。玉磬琅琅，动乾坤声锐。尽日修斋，虚堂设醮，庆大仙恩惠。满献霞觥，长歌妙曲，留连师意。",
      "二九良辰，菊花开遍，正是重阳，素秋佳气。烂漫香风，健飘飖丹桂。秀景稀逢，上真难遇，幸一时相际。雁影沉沙，蟾光照夜，醺醺同醉。"
    ]
  },
  {
    "id": "c16655df354558893684079ecb9c1fca",
    "title": "爇心香",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "大道无形。方寸何凭。在人人、智见高明。能降众欲，解断群情。作闹中闲，忙中静，浊中清。",
      "情态如婴。怀抱如冰。自蒙笼、觉破前程。吾言至嘱，君耳深听。下十分功，十分志，十分诚。"
    ]
  },
  {
    "id": "c16655df354558893684079e6c462d64",
    "title": "爇心香",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "征雁回时，野菊斑斓。向深溪、古洞弯跧。孤吟静境，独炼还丹。被夜萧条，埪局促，坐艰难。",
      "一性参差，数载留连。到如今、方露因缘。琼珠达地，宝月通天。便出玲珑，忘机构，没孜煎。"
    ]
  },
  {
    "id": "c16655df35455889663e85870b09bc7e",
    "title": "无俗念·灵虚宫梨花词",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "春游浩荡，是年年、寒食梨花时节。白锦无纹香烂漫，玉树琼葩堆雪。静夜沉沉，浮光霭霭，冷浸溶溶月。人间天上，烂银霞照通彻。",
      "浑似姑射真人，天姿灵秀，意气舒高洁。万化参差谁信道，不与群芳同列。浩气清英，仙才卓荦，下土难分别。瑶台归去，洞天方看清绝。"
    ]
  },
  {
    "id": "c16655df354558894af0cdcd33ca7413",
    "title": "无俗念·竹",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "虚心翠竹，禀天然、一气生来清独。月下风前堪赏玩，嘲谑令人无俗。嫩叶萧骚，隆冬掩映，秀出千林木。英姿光润，状同玄辅寒玉。",
      "好事东里田侯，南溪新种，使我开青目。尽日高吟窗外看，风飐筠梢摇绿。冉冉幽香，萧萧疏影，坐卧清肌肉。云龛闲伴，雅怀惟称仙福。"
    ]
  },
  {
    "id": "c16655df354558893094b557270a5c15",
    "title": "望江南·四时四首鸣鹤馀音卷之二",
    "authorName": "丘处机",
    "authorId": "c16655df35455889df0aab05c4851e8e",
    "dynasty": "元",
    "content": [
      "山中好，最好是春时。红白野花千种样，间关幽鸟百般啼。空翠湿人衣。茶自采，笋蕨更同薇。百结布衫忘世虑，几壶村酒适天机。一醉任东"
    ]
  },
  {
    "id": "c16655df35580913617f15b92141a3b8",
    "title": "和西湖竹枝词",
    "authorName": "周溥",
    "authorId": "c16655df35580913d1457b72d1457b72",
    "dynasty": "元",
    "content": [
      "西湖西畔上清家，美人有如绿萼华。七星道冠拜星斗，万一琼台乘紫霞。"
    ]
  },
  {
    "id": "c16655df35845431d7d92007a2be4db5",
    "title": "梅花引",
    "authorName": "王特起",
    "authorId": "c16655df35845431d1457b72d1457b72",
    "dynasty": "元",
    "content": [
      "山之麓。河之曲。一湾秀色盘虚谷。水溶溶。雨蒙蒙。有人行李，萧萧落叶中。人家篱落炊烟湿。天外云峰迷淡碧。野云昏。失前村。溪桥路滑，平沙没旧痕。",
      "丹枫下。潇湘夜。横披省见王维画。画无声。惨经营。何如幻我，清寒此道行。马头风急催行色。疑是山灵嫌俗客。钓鱼矶。绿蓑衣。有人坐弄，沧浪犹未归。"
    ]
  },
  {
    "id": "c16655df35845431a696344e897f4a8c",
    "title": "喜迁莺",
    "authorName": "王特起",
    "authorId": "c16655df35845431d1457b72d1457b72",
    "dynasty": "元",
    "content": [
      "登山临水。正桂岭瘴开，苹洲风起。玄鹤高翔，苍鹰远击，白鹭欲飞还止。江上层波似练，沙际行人如蚁。目断处，见遥峰簇翠，残霞浮绮。",
      "千里。关塞远，雁阵不来，犹把阑干倚。数叠悲笳，一行征旆，城郭几番成毁。白塔前朝陵寝，青嶂故都营垒。念往事，但寒烟满目，愁蝉盈耳。"
    ]
  },
  {
    "id": "c16655df3584543178945c2e3b0c4004",
    "title": "喜迁莺·别内",
    "authorName": "王特起",
    "authorId": "c16655df35845431d1457b72d1457b72",
    "dynasty": "元",
    "content": [
      "东楼欢宴。记遗簪绮席，题诗纨扇。月枕双欹，云窗同梦，相伴小花深院。旧欢顿成陈迹，翻作一番新怨。素秋晚，听阳关三叠，一尊相饯。",
      "留恋。情缱绻。红泪洗妆，雨湿梨花面。雁底关河，马头星月，西去一程程远。但愿此心如旧，天也不违人愿。再相见，把生涯分付，药炉经卷。"
    ]
  },
  {
    "id": "c16655df358454316f11c16c118a1703",
    "title": "喜迁莺·贺人生第三子",
    "authorName": "王特起",
    "authorId": "c16655df35845431d1457b72d1457b72",
    "dynasty": "元",
    "content": [
      "古今三绝。唯郑国三良，汉家三杰。三俊才名，三儒文学，更有三君清节。争似一门三秀，三子三孙奇崛。人总道，赛蜀郡三苏，河东三薛。",
      "欢惬。况正是，三月风光，好倾杯三百。子并三贤，孙齐三少，但笃三馀事业。文既三冬足用，名即三元高揭。亲朋庆，看宠加三锡，礼膺三接。"
    ]
  },
  {
    "id": "c16655df35845431e7b8b6ef9f6c4877",
    "title": "喜迁莺·题郝仙女庙壁",
    "authorName": "王特起",
    "authorId": "c16655df35845431d1457b72d1457b72",
    "dynasty": "元",
    "content": [
      "汀洲苹满。记翠笼采采，相将邻媛。苍渚烟生，金支光烂，人在雾绡鲛馆。小鬟顿成云散，罗袜凌波不见。翠鸾远，但清溪如镜，野花留靥。",
      "情眷。惊变现。身后神功，丝满吴蚕茧。汉女菱歌，湘妃瑶瑟，香动倚云层殿。彤车载花一色，醉尽碧桃清宴。故山晚，叹流年一笑，人间飞电。"
    ]
  },
  {
    "id": "c16655df366b37c10f61531b1cb0b1a5",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "海底凝珠鲜洁。天上莹然清绝。中道太虚宽。滚神丹。",
      "光胜一轮秋月。照鉴本无圆缺。清爽逼人寒。透琅玕。"
    ]
  },
  {
    "id": "c16655df366b37c10f61531b09b5ce04",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "大道孤然独立。善用本元辙迹。寰海好云游。玩清秋。",
      "月色扶空澄瑞，微现桂红轻翠。嘉景最奇幽。赛瀛洲。"
    ]
  },
  {
    "id": "c16655df366b37c10f61531bf3f6c03e",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "照海凝珠光灿。贵贱不分弹雀。可惜本来珍。污泥津。",
      "认取勿令差错。莹净免繁萦缚。决正出嚣尘。玩长春。"
    ]
  },
  {
    "id": "c16655df366b37c10f61531ba30c0557",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "不觉形躯衰老。受尽许多萦恼。谁肯死前休。苦贪求。",
      "识破修行早早。认取自家珍宝。珍宝价无酬。永存留。"
    ]
  },
  {
    "id": "c16655df366b37c10f61531bdb798226",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "大道本无一物。遍纳十方充塞。无外亦无心。不容针。",
      "要见阐开清目。认得本元虚谷。非浅亦非深。满壶金。"
    ]
  },
  {
    "id": "c16655df366b37c10f61531b420cb744",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "道契希夷恍惚，辩正其中有物。物物自然通。尽包容。",
      "月白风清满目。宝篆玲珑馥郁。寥落遍精空。有无中。"
    ]
  },
  {
    "id": "c16655df366b37c10f61531b650a0373",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "摆脱尘情冤业。此是利名休歇。清净谨威仪。宴瑶池。",
      "水静澄澄冰洁。显焕碧潭秋月。月里悟丹枝。性光辉。"
    ]
  },
  {
    "id": "c16655df366b37c10f61531bdb677e88",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "顶笠披莎归去。渐入芦花深处。绿岸缆渔舟。钓纶收。",
      "轻泛壶中一味。野鹤孤云相济。横管韵清幽。乐无愁。"
    ]
  },
  {
    "id": "c16655df366b37c10f61531b44a6a732",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "万象冲开寥廓。元气混然虚托。海月晏晶金。照天心。",
      "睫外威神辉豁。冰体雪肌绰约。稳稳过琼琳。上瑶岑。"
    ]
  },
  {
    "id": "c16655df366b37c10f61531bd5cb290b",
    "title": "一叶舟",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "运动一阳初出。照破太空微密。万象总潜形。炫然明。",
      "凝化鼎中灵质。丹就刹那功毕。仙子上云英。玩蓬瀛。"
    ]
  },
  {
    "id": "c16655df366b37c1b88f1c0dab5bfc38",
    "title": "一剪梅",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "出俗轻枝翠嫩长。不比松筠，独耐风霜。岁寒心以表嘉祥。小蕾初生，压尽群芳。",
      "勿遣娉婷越粉墙。尽任桓伊，品弄何妨。天然姿秀坼□黄。绝艳清奇，一剪梅香。"
    ]
  },
  {
    "id": "c16655df366b37c1b88f1c0d071159c5",
    "title": "一剪梅",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一个尘劳一个忙。一自别离，一得真常。一天精秀一天凉。一点清光。一带凝阳。",
      "一气相交一气张。一结神丹，一命延长。一灵透入一云房。一对金童，一引仙乡。"
    ]
  },
  {
    "id": "c16655df366b37c1701c23eafbec76ba",
    "title": "上平西",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "启玄精，明真气，洞元中。间日魂月魄相融。内分三色，混然一体若芙蓉。玉辰圆鉴，瑞云浮、光射瑶宫。",
      "散阴氛，凝纯粹，归神化，运灵空。象悬明，灿耀玲珑。中天游奕，郁罗霄景玉音清。绛节霓旌，捧琼舆、宝梵仙风。"
    ]
  },
  {
    "id": "c16655df366b37c18a94363718c944fb",
    "title": "小重山",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "阴阳颠倒一声雷。忽然惊睡觉，梦中回。迷云拂尽慧光开。随风去，抱个日头来。",
      "温养结仙胎。空中明显现，越灵台。四维上下看蓬莱。堪归玉洞作仙才。"
    ]
  },
  {
    "id": "c16655df366b37c1576594841aa9bfed",
    "title": "长相思",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "恣遨游。玩清秋。掩映曹溪细水流。琼花两岸秋。",
      "满浮沤。饮忘愁。日落星稀月上楼。沉沉醉玉洲。"
    ]
  },
  {
    "id": "c16655df366b37c157659484bdb0ce9a",
    "title": "长相思",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "道无边。性光圆。认得龟蛇两下缠。阴阳合地天。",
      "汞和铅。气神全。光迸流霞耀晃然。方知玄又玄。"
    ]
  },
  {
    "id": "c16655df366b37c157659484ffe8fb69",
    "title": "长相思",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "秘精精。满盈盈。密扣金关逆上行。玄珠颗颗倾。",
      "内灵灵。外明明。内外相交一点星。飞腾上玉瑛。"
    ]
  },
  {
    "id": "c16655df366b37c15765948420fef559",
    "title": "长相思",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "道心宁。慧灯明。玩宝童儿启道经。清如佩玉声。",
      "湛然澄。焕然凝。燕静华池吞玉瑛。还纯体自贞。"
    ]
  },
  {
    "id": "c16655df366b37c18bbed9d12936e9e6",
    "title": "捣练子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "真藏假，假藏真。释然独体绝疏亲。混元中，无我人。",
      "神通道，道通神。澄澄虚璧若冰轮。辗天河，出六尘。"
    ]
  },
  {
    "id": "c16655df366b37c1d8514caf17422e7c",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "独坐看黄庭。始觉身心内外明。莹静不交尘事恼，心澄。固养灵源彻底清。",
      "轻泛雪花烹。寰宇空浮瑞气生。云绽霜天明月照，相迎。一颗灵砂逆上行。"
    ]
  },
  {
    "id": "c16655df366b37c1d8514caf58bb19e3",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "潇洒古音庭。独坐榰颐看道经。玄览涤除尘事冗，安宁。一洗机心耳目醒。",
      "恬淡冷清清。一炷名香满院馨。门外不知谁到此，珰玎。风顺微闻玉佩声。"
    ]
  },
  {
    "id": "c16655df366b37c1d8514caf3132a871",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "咄这丑形骸。臭秽蛆虫塞满怀。地水火风虚积聚，沉埋。类我平生惹祸灾。",
      "欲免死生催。莫执凡躯作圣胎。保炼琅膏凝结处，成胚。沐浴婴儿坐宝台。"
    ]
  },
  {
    "id": "c16655df366b37c1d8514caf9f9c4646",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "大道本无为。内外恬然处妙机。寂静清虚真有味，扬眉。冷淡灵光处处辉。",
      "绰约好容仪。坐卧行居左右随。翼御中天成玉象，无疑。位列南宫现紫微。"
    ]
  },
  {
    "id": "c16655df366b37c1d8514caffcaf0e45",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "祖道密相传。得兔亡蹄守自然。眼界宽舒明太易，纯乾。日灿精华物自鲜。",
      "恍惚遍三千。预觉陵溪任变迁。海底浪翻龙出水，冲玄。迸彩神光上九天。"
    ]
  },
  {
    "id": "c16655df366b37c1d8514caff75de5bd",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "易遘自然轩。轩外清华混物鲜。秀岭连云飞宇角，灵泉。柳岸烟波接远川。",
      "德士隐幽玄。玄览涤除物自捐。内适虚坛真有趣，龙涎。宝篆轻浮弄素弦。"
    ]
  },
  {
    "id": "c16655df366b37c1d8514cafbcc67f41",
    "title": "南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "祖道暗相传。始信宗风合自然。动静有无宾主穆，坤乾。上下周流日月鲜。",
      "光奕满三千。透骨灵华永不迁。空里结成真玉象，升天。宝易童儿执素玄。"
    ]
  },
  {
    "id": "c16655df366b37c10b5deb4a979018b4",
    "title": "四犯令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "假里寻真真本别。慧照寥天彻。莹日晶空灵光摄。印碧落，凝翠色。",
      "达此心开通妙诀。物我俱休歇。无了了时离生灭。应别有，长天月。"
    ]
  },
  {
    "id": "c16655df366b37c10b5deb4a703414aa",
    "title": "四犯令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一点皎然冰玉洁。浩劫无生灭。跨古腾今无暂歇。遍极目，真空摄。",
      "此法方知通妙诀。玄理人难别。两路曹溪分关节。映水照，天空月。"
    ]
  },
  {
    "id": "c16655df366b37c1e429ae7965cba82e",
    "title": "如梦令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "故友全无一信。独坐古岩谁问。回首返江乡，散瑞漂萍相近。",
      "愁恨。愁恨。一叶风帆轻送。"
    ]
  },
  {
    "id": "c16655df366b37c1e429ae7979ac4ddd",
    "title": "如梦令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "慷慨男儿洁列。除此一无分别。孤月镇长圆，混入碧潭澄彻。",
      "凝结。凝结。清胜玉壶冰雪。"
    ]
  },
  {
    "id": "c16655df366b37c1e429ae7900f0989b",
    "title": "如梦令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "愁以碧溪南岸。流水落花无限。回首带晴烟，道侣看看不见。",
      "长叹。长叹。一叶风舟轻泛。"
    ]
  },
  {
    "id": "c16655df366b37c1e429ae797f41471c",
    "title": "如梦令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "地水火风四大。为你百端为害。逐便各别离，遣我法身轻快。",
      "自在。自在。摄化超灵三界。"
    ]
  },
  {
    "id": "c16655df366b37c1e467d72fa369f451",
    "title": "江月晃重山",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "斗柄指回一性，璇玑斡转双关。滔天洪浪雪华翻。",
      "中秋夜，江月晃重山。独步上星坛。剑光横宇角，逼人寒。",
      "五灵仙子抱青鸾。飞入华胥阆苑。"
    ]
  },
  {
    "id": "c16655df366b37c179bb0013b8c94492",
    "title": "江城子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "丹华虚托假形骸。久沈埋。惹非灾。冗冗蜉蝣，都被死生催。顿觉悟知亡彼我，任空色，眼中来。",
      "海底金乌初出现，碧天开。绝纤埃。密布天光，光奕面前回。交灿瑞童颜胜玉，似雪映。一枝梅。"
    ]
  },
  {
    "id": "c16655df366b37c10dab71bddca8d51d",
    "title": "红窗迥",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "弃凡情，归真理。击双关、玄门高启。吐神光、射透帘帏，现灵阳休体。",
      "金乌精，玉兔髓。晃乾坤、清华光炜。红窗迥，炳耀圆明，照逢壶彻底。"
    ]
  },
  {
    "id": "c16655df366b37c1e78f813071e1cfeb",
    "title": "行香子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "天地玄黄。率化无疆。太虚高、日月飞扬。龙磨星斗，凤炽玄网。见海神潮，江神会，谷神张。",
      "焕焕煌煌。照耀十方。混三宫、一派流阳。不离日用，目下承当。渐返真空，归真正，得真常。"
    ]
  },
  {
    "id": "c16655df366b37c18d41f387f72da0da",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "寂静茅庵潇洒，危峰密锁烟霞。朝阳轩外一枝斜。待客清茶淡话。",
      "默坐翛然净洁，不占半点尘沙。冰台心似白莲花。长在西江月下。"
    ]
  },
  {
    "id": "c16655df366b37c18d41f387ff00f287",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "尽被家缘担阁，都因业障兰遮。离微孰举正兼邪。背了灵尝道话。",
      "云绽家家儿月。时来处处开花。睛童深入翠烟霞。引至长春不夜。"
    ]
  },
  {
    "id": "c16655df366b37c18d41f387c8281a87",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "不在瞻星礼月，何须诵戒看经。今朝与汝付叮咛。生死须凭性命。",
      "道启遍知无上，神通法界圆明。不劳作用自功成。志在无为清净。"
    ]
  },
  {
    "id": "c16655df366b37c18d41f387895bce91",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "割断铜绳铁网，敲开玉锁金枷。波涛苦海遇灵槎。游奕无阴村下。",
      "不在忘标指月，何须折桂拈花。太虚鼎里炼丹砂。结就玄珠无价。"
    ]
  },
  {
    "id": "c16655df366b37c18d41f387d0840374",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "浩气结成宝篆，清风吹散云蒙。一轮明月照虚空。好把精神舞弄。",
      "撞透玉京天上，冲开金阙门中。元神独坐广寒宫。率领群仙宗奉。"
    ]
  },
  {
    "id": "c16655df366b37c18d41f3873191142c",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "顾我有身有患，窥真无作无为。自然斗柄运璇玑。日月周盈天地。",
      "点著冰灰雪炭，烧成火枣交梨。一时分付与峨嵋。益我聪明智惠。"
    ]
  },
  {
    "id": "c16655df366b37c18d41f3876a6c1fa0",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "迷览千经亦少，悟知一字犹多。太虚鼎里炼冲和。养就玄珠万颗。",
      "顺理径游宝界，冲玄道上星河。万神聚会透烟萝。一体无分彼我。"
    ]
  },
  {
    "id": "c16655df366b37c18d41f3878e19d013",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "务本颐生至理，迷源入死之机。亡邪守正更何疑。自有玄玄妙趣。",
      "赤子嬉游阆苑，青童笑指瑶池。西江月里折丹枝。保益精神久视。"
    ]
  },
  {
    "id": "c16655df366b37c18d41f387c1cc0b0a",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "莫恋金银财宝，休窥玉貌花容。百年终是落顽空。背了无生法认。",
      "欲识玄元正理，须明太上家风。至神至怪悟无穷。此个逍遥自分。"
    ]
  },
  {
    "id": "c16655df366b37c18d41f387ff9a7bf7",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "不恋风花雪月，屏除富贵功名。刳心去志黜聪明。洗涤无知之病。",
      "破尽人门幻影，方通物外圆成。忘形遗照气神凝。务本乐天知命。"
    ]
  },
  {
    "id": "c16655df366b37c18d41f387063ee86b",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "杖上一瓢春酝，匣中三尺琅玡。眉间宝鉴镇妖邪。坐守更深半夜。",
      "金鼎烧成白雪，玉炉炼就黄芽。丹光潋滟泛琼华。天地氤氲相射。"
    ]
  },
  {
    "id": "c16655df366b37c18d41f387b0caf1f5",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "不肯内寻诸己，坚刚外觅多求。傍门小法久淹留。此辈难为拯救。",
      "把似守析待兔，争如冒雪骑牛。华胥国里恣遨游。午夜能令返昼。"
    ]
  },
  {
    "id": "c16655df366b37c18d41f387637ce41e",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "小隐不容沙芥，大通遍满诸方。混然灵廓查无疆。一性执其大象。",
      "火里烧成白雪，水中养就红阳。玉婴神变跨鸾凤。飞入西江月上。"
    ]
  },
  {
    "id": "c16655df366b37c18d41f387e85b37d0",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "眉间交枝琥珀，睛分脱质龙涎。鼎中烟袅彻禅天。一颗灵光出现。",
      "太上明兹玉象，如来证此金仙。清流异派本同源。悟理方知上善。"
    ]
  },
  {
    "id": "c16655df366b37c18d41f387087c5c15",
    "title": "西江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "迷则身沉苦海，悟来月出西江。微风吹动桂花香。惊觉游仙一梦。",
      "鹤引鸾随甚处，家童笑指寥阳。玉牌金字号南昌。别是人间天上。"
    ]
  },
  {
    "id": "c16655df366b37c187f71ee5c44f37b5",
    "title": "阮郎归·厌世忆朝元",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "云收雾敛天风洁。显出玲珑月。形释心凝澄彻。亘古无圆缺。",
      "千潭现，寒光摄。洞济溟阳哲。仙丹炼就真欢悦。异日朝金阙。"
    ]
  },
  {
    "id": "c16655df366b37c137d81ca1f3e102bd",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "刚强柔弱，善恶分明，天地报应不同。滥浊荣家，贞烈志德长贫。清净无为妙道，被愚徒、返谤邪门。怎理会，见修真上士，有若雠人。",
      "高道猜为贼盗，把凶顽小辈，却做贤人。马饰衣襟，具礼晓甚卑尊。大家学些打懂，也胡来、讲甚人偷。抹截了，换云袍簪髻，搭个头巾。"
    ]
  },
  {
    "id": "c16655df366b37c137d81ca1126abe69",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "凿开混沌，撞透昆仑。斗柄斡转天轮。曲岸乌蟾，交腾走魄飞魂。汞鼎铅炉赫奕，炼金精、木液朱辰。星光显，散中元一气，万国霞絪。",
      "莹静清无尘翳，振山川林苑，万□璘璘。高下无殊，缅平一色精纯。对面料斯孰悟，谩徒劳、背觉合尘。休嗔道，似盲夫摸象，误失天真。"
    ]
  },
  {
    "id": "c16655df366b37c137d81ca18e4a7748",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "忙郎痴呆，不识人抬。狂图捏怪胡来。执戆无智，空恁乱觅胡猜。口急虚脾厮□，斗无明、驰骋奇乖。强作坏，把他人障闭，自己沉埋。",
      "若悟天机指诀，叩玄关一击，宝洞门开。玉姹金婴出入，左右相偎。自然阴阳匹配，向空中、产个仙胎。真人显，越鳌宫日殿，恣意徘徊。"
    ]
  },
  {
    "id": "c16655df366b37c137d81ca1015af220",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "人心刚硬，不肯回头。深沉苦海淹留。酒色财气不舍，甚日方休。闻早寻归出路，乐陶陶、云水闲游。无萦系，也无烦无恼，无喜无愁。",
      "渐入清凉活计，抱天真纯粹，一气和柔。配合铅霜，摄化鼎中频收。迤逦金丹，结就后，功成夺起仙俦。堪归去，跨鸾鹤，升入紫府瀛洲。"
    ]
  },
  {
    "id": "c16655df366b37c137d81ca1aa5dadfd",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "公邻烟水，我弊嵩峰。天涯杳隔难通。悟理非遥，目前不二清风。宝月孤高洞鉴，印千潭、普照玄洞。无彼我，混华元仙景，一体真空。",
      "如此知心志友，更何须贡马，驿路尘红。念某形疲，不须远远相躬。稽首同流勿罪，施宽慈、意莫忡悦。开青眼，用神光体入，不动之宗。"
    ]
  },
  {
    "id": "c16655df366b37c137d81ca1e0340959",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "元初一性，甚处安排。虚无恍惚中来。受气成形，父精母血凝胚。迤逦胎完降诞，未成能、长大情乖。自作坏，向途中役役，慢惹尘埃。",
      "虚使一生颠倒，昧天然至宝，万古沉埋。若悟生前，通玄鼎裂心开。混日凝阳纯秀，聚五方、霞彩曛回。玉辰显，便忘形遗照，直御瑶台。"
    ]
  },
  {
    "id": "c16655df366b37c137d81ca11eceb6b2",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "贤愚间异，曲直丛林，清浊事急难分。多少无知，开口信意胡荤。鹓□呼为斥鴳，把灵椿、唤作朝菌。便假饶，是随何陆贾，辩正无门。",
      "牛缺谩施仁义，想肩吾锁目，自昧天真。摸象盲夫，昼夜晓甚明昏。玉罄权为煮料，把瑚琏、假作齑盆。最苦处，爨瑶琴烹羽，误杀麒麟。"
    ]
  },
  {
    "id": "c16655df366b37c137d81ca15592d727",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "光阴迅速，暑往寒来，俄然又报新年。物换形移，都被暗里催残。谁省人人越旧，改青春、皓发苍颜。虚过了，似落花飞絮，逝水无边。",
      "若也回光返照，运灵枢一撞，击碎双关。耀海玄珠，晞煌焰接昆山。宝性因明贯体，换凡躯、养就仙丹。玉辰显，向中天游奕，物外翛然。"
    ]
  },
  {
    "id": "c16655df366b37c137d81ca17c5372cf",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "心浮易动，熟景难忘。驱驰镇日忙忙。已过中年，有若日暮之光。恰如残灯怕晓，似风飘、败叶凋黄。最苦处，叹星移物换，人被无常。",
      "识破寻归出路，向玄门恳切，讨论仙方。付汝亲传，宁心静室消详。拟拭冰台莹彻，现神光、混入灵阳。圆明显得，长生久视，永劫安康。"
    ]
  },
  {
    "id": "c16655df366b37c137d81ca16058397b",
    "title": "声声慢",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "韶光迅速，似蚁循环。往复不断相连。过了一岁，不觉又早一年。忽然无常限到，向前程、着是推延。修行事，道他人有分，自己无缘。",
      "若也回头省悟，弃功名富贵，物外翛然。保养元精，玉炉片雪烹煎。恍惚乾坤莹彻，灿玲珑、日耀辉鲜。三光秀，混一灵真性，送上瑶天。"
    ]
  },
  {
    "id": "c16655df366b37c1a40cee0a30cd682b",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "内阐规函致本宗。道相通。寂寥常在混元宫。悟真空。",
      "上下观之无一物，与谁同。逍遥独坐月明中。伴清风。"
    ]
  },
  {
    "id": "c16655df366b37c1a40cee0a7cff75e0",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "宝性完容上下冲。内推穷。氤氲三色射瑶宫。焰飞空。",
      "洞济玉阳澄宝瑞，自和同。谷神翔翥混元中。玩仙风。"
    ]
  },
  {
    "id": "c16655df366b37c1a40cee0aab11faa6",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "偃息团圞玩宝窥。目无疵。涤除玄览似婴儿。正容仪。",
      "欲问今宵何处也，赴仙期。满船空载月明归。上瑶池。"
    ]
  },
  {
    "id": "c16655df366b37c1a40cee0abae86f81",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "丱岁飘蓬住远山。水云闲。须知千载厌人间。欲回还。",
      "换骨脱胎归旧路，返童颜。步虚升入古仙坛。泛云鸾。"
    ]
  },
  {
    "id": "c16655df366b37c1a40cee0ab2d7d37c",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "孰见西明画锦妆。景非常。烟波柳岸映斜阳。水云乡。",
      "咫尺家山人不到，好风光。步虚升入碧云房。洞天长。"
    ]
  },
  {
    "id": "c16655df366b37c1a40cee0aa5b1d3a1",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "鹤性佋佋望远攀。过潼关。秋深雨霁乍衣单。水云寒。",
      "争忍昔年名利染，早回还。夕阳村落杏摽间。望家山。"
    ]
  },
  {
    "id": "c16655df366b37c1a40cee0af06d0a66",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "顿识圆明象易冲。妙无穷。祥烟飞入玉清宫。月临空。",
      "物性自然纯古道，与谁同。杨柳枝插宝瓶中。好家风。"
    ]
  },
  {
    "id": "c16655df366b37c1eb1c9c8cd9d492a7",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太一先天，昊境虚皇，无上至尊。镇玉霄宫殿，群仙聚会，香云罗列，光射殷红。玉兽金麟，白鹤引驾，宝盖琼花散满空。仙娥奏，放真妃窈窕，歌舞仪容。仙音妙唱无穷。",
      "尽朝现三清御座中。听洞虚灵宝，升玄至道，开明三要，显现灵能。倦坐披章，回鸾驾凤，五老扶真入绛宫。群仙退，向蓬莱阆苑。合抱纯风。"
    ]
  },
  {
    "id": "c16655df366b37c1eb1c9c8c6beb9beb",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "混沌之中，恍惚存亡，何所运为。自初分天地，三才应化，山川华丽，秀野兰芝。日月鲜明，移神显焕，洞晓阴阳合圣机。通爻象，离龙坎虎，二兽相持。",
      "山头雾锁寒溪。震霹雳、峥嵘聒太微。泻银河一派，珠千颗，泛冷波潋滟，光照华池。撮聚还源，收归鼎进，火候烹煎子午时。丹砂就，点形神永固，保命无衰。"
    ]
  },
  {
    "id": "c16655df366b37c1eb1c9c8cc6254b9c",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "启诉芳年，猛悟回头，纵情任真。弃父娘兄嫂，妻男侄女，孤云野鹤，二十馀春。风瑞漂萍，随方安分，一任交人笑我慵。君休怪，厌浮生虚矫，省悟前身。",
      "明知相外元神。灿宝净无瑕绝点尘。易四时乘驭，指天为盖，地权为载，日月为轮。辗破星河，冲开牛斗，聚散浮空五色云。通三界，现虚皇圣祖，元始天尊。"
    ]
  },
  {
    "id": "c16655df366b37c1eb1c9c8c7f37e0dc",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "金阙琼楼，宝殿香云，朝现玉虚。误参鸾驾凤，霓环佩响，天真谪降，久匿凡躯。顿觉寂然，灵光透体，混合玄元出有无。飞神剑，向龙宫海藏，奈取明珠。",
      "流霞显耀从初。万道金光罩鼎炉。炼纯阳丹就，通天透地，乾坤恍惚，升降沉浮。功满朝元，金童玉女，鹤驾香风出洞湖。争魁首，授群仙领袖，永镇瀛都。"
    ]
  },
  {
    "id": "c16655df366b37c1eb1c9c8c41e84ffc",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "处世为人，德重恩深，莫过二亲。始怀胎十月，三年乳哺，回乾就湿，多少辛勤。长大成人，心生五眼，外姓调唆各令门。谁省悟，似鸱枭□□，报应因巡。",
      "休休枉恁劳神。更莫忘当初怀哺恩。念灵乌返报，寒猿避箭，诚心孝敬，何况为人。诸事不违，顺承颜色，饮膳寒温时用均。存终始，道光于四海，德插清淳。"
    ]
  },
  {
    "id": "c16655df366b37c1eb1c9c8c10fb1bc9",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "世累尘情，镇日昏沉，何时尽期。被利名财色，相牵系，把天真昧却，一向愚痴。好女娇儿，金枷玉杻，锁绊缠绵没改移。憨痴汉，积无边恶业，限到推谁。",
      "酆都摄问无词。奈往日愆尤报应随。受刀山剑树，寒冰凛冽，镬汤碓捣，鬼栲残尸。万死千生，难为出路，永堕幽冥无尽时。轮回处，换人身，戴双角尾毛皮。"
    ]
  },
  {
    "id": "c16655df366b37c1eb1c9c8c53b5d2ca",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "元始家风，混物先天，体合太微。运九阳丹鼎，龙吟虎啸，云奔电闪，紫雾腾飞。戏弄骊珠，无间飘渺，光迸流霞照坎离。通玄妙，看余家手段，别有神威。",
      "自然掌掘天机。动斡运参罗斗柄随。喝龙泉宝剑，光冲碧落，群魔胆颤，百怪倾危。富国安民，清平快乐，无相真人出世期。书旧诏，赴蓬莱阆苑，物外仙归。"
    ]
  },
  {
    "id": "c16655df366b37c1eb1c9c8c964da83a",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "善惠谦柔，济苦怜贫，随方就圆。善治家润国，修身养命，深穷造化，庄列齐肩。抱守玄阳，灵源密固，内阐双关育浩然。通玄路，放眉间妙色，光接云烟。",
      "冥冥杳杳无边。运日月精华混物鲜。照洞虚豁朗，凝空灿灿，胎星一点，出化先天。遍应诸方，周盈法界，拍塞无瑕道德全。威神力，显平生手段，夺取仙权。"
    ]
  },
  {
    "id": "c16655df366b37c1eb1c9c8c55685209",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "堪叹浮生，甚逐景随情，物物总拘。便拚身弃命，图贪富贵，盈仓满库，毕竟何如。蜗角声名，蝇头利赂，使作狂心一向遇。堪嗟处，似扬糠眯眼，慕萑抛珠。",
      "移真埋没荒芜。缀可欲蒙盲道德疏。自背真取妄，生颠倒，向前程路崄，举步差殊。劝汝回头，斩钉截铁，做个坚刚大丈夫。挥神剑，劈恩山粉碎，认取琨峿。"
    ]
  },
  {
    "id": "c16655df366b37c1eb1c9c8c411f9fad",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "大道玄微，亘古常存，依旧俨然。自心迷不悟，沉沦生死，回头改面，贩骨如山。今日方知，本来模样，弃假还真物外观。离生灭，顿无馀真性，出入泥丸。",
      "眉间舞弄金蝉。任飞去飞来透玉环。采日魂月魄，收归鼎运，周天火侯，锻炼成丹。点化形神无衰老，渐返壮还童永注颜。功成日，向彩云深处，稳跨祥鸾。"
    ]
  },
  {
    "id": "c16655df366b37c1eb1c9c8c7b64ae4a",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "道德阴符，宝藏灵文，贤圣尽钦。论杳冥恍惚，精微至道，有无升降，动静浮沉。六洞飞玄，三宫妙化，繟匹双关两间侵。明虚谷，大无穷无测，非浅非深。",
      "灵光照满清音。混一气方知合古今。奈迷人不晓，多能几会，傍门小法，乱觅胡寻。背觉合尘，朝闻夕改，马劣猿颠难捉擒。休嗔道，恐功无显验，败坏初心。"
    ]
  },
  {
    "id": "c16655df366b37c1eb1c9c8c3322b9f2",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "养浩颐神，离欲澄虚，物外定观。见玉关倾落，霜千点聚，碧岩漂渺，雪降团团。混内豁然，空中有象，天地相交四兽攒。前朱引，后玄随左右，虎绕龙蟠。",
      "黄宫捧出神丹。遇此物疵盲法体安。使蛇吞一粒，成龙变翼，鵸鵌达者，立化祥鸾。点铁成金，回骸起死，梼杌逢之返降檀。君知否，上登仙入圣，不足为难。"
    ]
  },
  {
    "id": "c16655df366b37c1b079a9b76e2a0d97",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "中朝金国圣皇明。有庆贺清平。天元运周甲子，正是好修行。",
      "归真静，体真清。气神灵。玄门阐化，太上真风，接引群生。"
    ]
  },
  {
    "id": "c16655df366b37c1b079a9b72de2d9d3",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "林泉退隐作生涯。寂寞弃繁华。中山翠微仙子，满目泛灵砂。",
      "凝素液，混丹霞。坼瑶葩。云涛烟浪，岛外方壶，那里人家。"
    ]
  },
  {
    "id": "c16655df366b37c1b079a9b7c91a6ce3",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "初开江月透双林。隐映素波深。风恬湛然莹净，清夜好知音。",
      "白醪酒，自然斟。信时吟。无萦无系，豁畅开怀，一任浮沉。"
    ]
  },
  {
    "id": "c16655df366b37c1b079a9b7569f4888",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "阴阳返复勿令差。守正莫心邪。常进药炉丹鼎，龙虎动三车。",
      "收神水，炼精华。结灵砂。水晶宫里，玉兔金鸡，吐秀琼花。"
    ]
  },
  {
    "id": "c16655df366b37c1b079a9b7ca4c508e",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "古今多少利名人。弃命斗争功。英豪尽归何处，都总落沉空。",
      "争如我，洞庭中。遣家童。金觥轻泛，醉卧当轩，一枕清风。"
    ]
  },
  {
    "id": "c16655df366b37c1b079a9b7546e843e",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "玉炉金鼎虎龙蟠。红焰满周天。温凉自然水火，昼夜转烹煎。",
      "精郁郁，气绵绵。养胎仙。功成迁转，宝辇香车，捧上瑶天。"
    ]
  },
  {
    "id": "c16655df366b37c1b079a9b76d1a0fb5",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "逍遥无系乐清闲。信步且随缘。人来问归何处，遥指曲江边。",
      "杨柳岸，半笼烟。乍晴天。潇潇清夜，悄悄无人，月满空船。"
    ]
  },
  {
    "id": "c16655df366b37c1b079a9b7e76daf85",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "众生薄福乐真闻。精进谨持功。修斋坐禅礼念，终久落顽空。",
      "真实相，有无中。好家风。玄元宗祖，太始门开，体照圆通。"
    ]
  },
  {
    "id": "c16655df366b37c1b079a9b7ed902e4a",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一天秋色翠如描。鸿雁啭声高。山秀水明相照，烟树映溪桥。",
      "倾雪浪，泛云涛。拂轻袍。归来沉醉，直到黄昏，月上松梢。"
    ]
  },
  {
    "id": "c16655df366b37c1b079a9b717570666",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "爱河深处好抽头。名利系人愁。回首去游江上，烟锁一孤舟。",
      "琴一弄，酒三瓯。乐清幽。风邻月伴，醉卧琼林，梦入瀛洲。"
    ]
  },
  {
    "id": "c16655df366b37c1b079a9b79bf1b817",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太虚寥廓杳无涯。元气混中华。回眸斡旋鼎鼐，玉液泛金砂。",
      "辉神彩，迸光霞。晃琼葩。云收波渺，海净天空，广漠之家。"
    ]
  },
  {
    "id": "c16655df366b37c1b079a9b7c1b5d70d",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "神仙妙诀古今传。谁会此幽玄。龟蛇自然呼吸，玄牝气绵绵。",
      "铅中汞，汞中铅。两俱全。抽添加减，进火功夫，炼就胎仙。"
    ]
  },
  {
    "id": "c16655df366b37c1b079a9b716bf6271",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一天清秀一溪云。风月近为邻。琴剑酒棋书画，随分乐天真。",
      "竹篱映，草堂新，静无尘。朝菌不见，满目琼花，间隔灵椿。"
    ]
  },
  {
    "id": "c16655df366b37c1b079a9b7beb148ee",
    "title": "诉衷情令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "英公清列出尘缘。不系利名牵。逍遥任居云水，知命乐天然。",
      "穷妙理，悟幽玄。谨修仙。功成归去，引汝朝元。稳步金莲。"
    ]
  },
  {
    "id": "c16655df366b37c1702ef3c4bd361d60",
    "title": "连理枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "挫锐无羞耻。过宠无欢喜。好弱平常，随缘且过，坦然无系。步林泉、深入翠云中，乐清闲一世。",
      "欲要离生死。达彼真常理。炼气成神，神超碧落，太虚同体。任天宽地阔永无忧，得长生久视。"
    ]
  },
  {
    "id": "c16655df366b37c101f03aeb3f873aff",
    "title": "使牛子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "精亏魄散游漾。把天真、变成虚妄。逐境性昏沉，苦海忙忙任流浪。",
      "前程路险如何向。劝汝等、早修无上。无上遍知明，明照离数焕师旷。"
    ]
  },
  {
    "id": "c16655df366b37c1e5354d6e39fd45ff",
    "title": "夜行船",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "虎绕天罡吞凤尾。火轮转艮山初起。注鼎炎炎，烹煎神水。交泰地精天髓。",
      "炼就纯阳丹贯体。换凡躯以别尘世。鹤驾匆匆，相从仙侣，朝现玉清元始。"
    ]
  },
  {
    "id": "c16655df366b37c1e5354d6e044fe415",
    "title": "夜行船",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "□雪囊中无俗物。恣疏慵、有谁拘束。不患虚名，无荣无辱。佻佻几人相逐。",
      "独坐弦歌卮盈醁。昂簪看、断云相续。池上游龟，洞前行鹤，风月水山松竹。"
    ]
  },
  {
    "id": "c16655df366b37c1e5354d6e4afb858f",
    "title": "夜行船",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "设誓明言衷肠话。弃般般物情俱舍。心口相违，不分真假。",
      "把玄门返成功价。纵意为非难劝化。业深大罪愆无舍。",
      "寒夜风刀，鬼神牵惹，相汝怎生不怕。"
    ]
  },
  {
    "id": "c16655df366b37c1e5354d6e607ea070",
    "title": "夜行船",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "可惜芳年穷妙理。中途滞、教门无主。道院凄凉，故人疏淡，那更暮天愁雨。",
      "块坐宾横空无语。赤心诉、有谁知委。拂袖归山，碧溪深处，说与落花流水。"
    ]
  },
  {
    "id": "c16655df366b37c1a339bbda5058b28c",
    "title": "武陵春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太上混元真一气，莹净若琼琚。清腾白云不卷舒。明见有中无。",
      "冷淡灵光空荡漾，变现总无拘。上下周流出六虚。一颗夜明珠。"
    ]
  },
  {
    "id": "c16655df366b37c1a339bbda46542531",
    "title": "武陵春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一叶梧桐窗外落，金菊出疏篱。策杖昂簪信步移。迷我曲江池。",
      "鹤驾匆匆归旧路，回首赴仙期。云映青童笑问伊。家住五陵溪。"
    ]
  },
  {
    "id": "c16655df366b37c1e1b47e7a63456ffd",
    "title": "摊破南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "力与命相讥。凭实见，谁是谁非。北宫曾谒西门氏，须知东郭，诚言信美，养拙何疑。",
      "俗辈匪能知。启贤英、与我同规。乐天知命随缘过，他年功满，神霄旧路，有约仙期。"
    ]
  },
  {
    "id": "c16655df366b37c1e1b47e7a8c6d0134",
    "title": "摊破南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "吾辈可伤嗟。弃玄珠，流浪天涯。浮云飞絮无根蒂，便心歧径，随他念起，举步偏斜。",
      "闻早悟烟霞。仙景里、也好前巴。三山咫尺非遥远，长春玉馆，陵溪两岸，满目琼花。"
    ]
  },
  {
    "id": "c16655df366b37c1c716702050a2f8ac",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "瞬目迷千劫，扬眉隔万山。一真分瑞出双关。混入华元，到此有何难。",
      "隳质飞金翼，凝阳透玉环。惺然洗觉梦魂间。云去无心，物外独清闲。"
    ]
  },
  {
    "id": "c16655df366b37c1c7167020aabb9265",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太上玄元祖，生居浩劫先。首初传教五千言。演正无疑，谁晓此幽玄。",
      "尽吃迷心药，谁餐续命丹。邪门曲教自缠绵。死堕阴囚，永劫镇黄泉。"
    ]
  },
  {
    "id": "c16655df366b37c1c7167020e7868b11",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "大道亲之远，玄机退未疏。太虚凝秀自如如。一派灵源，潋滟贯从初。",
      "北海鸾渝黑，南山凤染朱。翱翔云外出虚无。日月交光，夺取夜明珠。"
    ]
  },
  {
    "id": "c16655df366b37c1c716702027a6909f",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "匹配阴阳理，婴公伴细腰。调和铅汞要终朝。水底金精，移入火中烧。",
      "炼就通神剑，修成智慧刀。降龙伏虎斩邪妖。夜吐光芒，谁敢语声高。"
    ]
  },
  {
    "id": "c16655df366b37c1c7167020abed5ade",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "决列心清操，真刚志气真。超然不落断常坑。眼界宽舒，焕焕照华清。",
      "锦绣乾坤莹，玲珑世界明。澄澄虚璧顿圆成。蜕壳精暚，一点碧天星。"
    ]
  },
  {
    "id": "c16655df366b37c1c71670201f93f8a3",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "不晓身中宝，宁知物外篇。不通真教乱狂颠。指望蓬莱，仰卧摸青天。",
      "欲识铅中汞，须知汞里铅。两般颠倒自如然。放出灵飞，空外舞胎仙。"
    ]
  },
  {
    "id": "c16655df366b37c1c7167020d125c71f",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "雨过春将晚，风来又早秋。百年光景转头休。富贵荣华，浑似水中沤。",
      "劝汝修身早，玄门志意搜。勿交尘事系心头。秘息三田，莫遣贼人偷。"
    ]
  },
  {
    "id": "c16655df366b37c1c7167020d628279b",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "凤去飞还远，鹤随翼羽皋。石中隐玉蛤珠韬。木长沉丁，草秀紫芝苗。",
      "兽变狮麟象，蛇渝化海蛟。鱼分水谷变鲸鳌。人道相通，云步越丹霄。"
    ]
  },
  {
    "id": "c16655df366b37c1c716702010db37f9",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "踏破尘劳网，冲天志决贞。手中持剑转环睛。日耀争光，睒烁莹天明。",
      "觉海千寻底，灵波万里倾。群魔消散鬼神惊。点化纯阳，永永住蓬瀛。"
    ]
  },
  {
    "id": "c16655df366b37c1c71670202cdd467c",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "坐看华胥景，神游玩宝方。一双童子抱龙光。焕焕煌煌，撮聚入中央。",
      "产出灵仙子，功成入帝乡。玉霄榜上应科场。夺取仙标，宝洞执圭璋。"
    ]
  },
  {
    "id": "c16655df366b37c1c7167020a8c074f8",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "厌静曾居市，嫌喧却住山。通真何处不清闲。内外逍遥，不备利名攀。",
      "蜕质空中显，忘形物外观。二神凝素出阳关。鹤性佻佻，一去古长安。"
    ]
  },
  {
    "id": "c16655df366b37c1c716702097aaa29b",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "欲问修真理，君还会得么。鲸鹏出海透星罗。夜宿蟾宫，飞上桂枝柯。",
      "吉善灵禽少，凶邪怪鹏多。一群一队谩蹉跎。荆棘为巢，不见凤凰窠。"
    ]
  },
  {
    "id": "c16655df366b37c1c716702089129e49",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "炼质心猿退，焚真意马疏。一灵圆觉顿真如。洞达渊玄，光鉴照元初。",
      "坎虎形如玉，离龙色似珠。云奔电激贯虚无。霹雳峥嵘，舞弄戏玄珠。"
    ]
  },
  {
    "id": "c16655df366b37c1c7167020f0183170",
    "title": "南柯子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "未悟千般有，心开一物无。有无争觉顿清虚。混内倾阳，一点透灵乌。",
      "瑞气盘金鼎，祥烟玩玉壶。玉壶金鼎炼神珠。光灿流霞，冉冉上天吴。"
    ]
  },
  {
    "id": "c16655df366b37c1eb1c9c8cf32e010f",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "剖判初分，一变潜龙，混开二仪。见日精月髓，凝铅结汞，阴阳返复，虎跃龙飞。否泰相交，屯蒙复卦，易象还亢出坎离。纯精粹，焕童蒙奕羽，璺化瑆微。",
      "大哉至道真奇。又谁肯将心复旧闾。镇地鳌、托出苍穹巨，际嵋山横秀，孤月澄辉。海净天空，飞尘不到，爽气神清绝妙机。通真路，换凡躯绰约，顺风而归。"
    ]
  },
  {
    "id": "c16655df366b37c1eb1c9c8ca50b1f63",
    "title": "沁园春",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "道要仙机，顿悟方知，物物尽捐。见本来一性，冲开昊境，朗如秋月，清似寒泉。湛湛澄澄，纤尘不染，出入龙乡紫府天。归元处，应无极太始，浩劫之先。",
      "混元一气绵绵。任暑往寒来无变迁。似太虚、微密无瑕疵，任三灾劫坏，依旧安然。是故空中，无生灭自，亘古常存不记年。真常道，是玄元圣祖，万代留传。"
    ]
  },
  {
    "id": "c16655df366b37c1f29ff18ebcbfbb75",
    "title": "点绛唇",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "秀色氤氲，郁郁缭空廓。光飞烁。梦适吞珠，一点胎星落。",
      "谪降人间，愧恨当初错。情消索。诱引门生，共赴青都约。"
    ]
  },
  {
    "id": "c16655df366b37c1f29ff18e145c754b",
    "title": "点绛唇",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "背剑携筇，蹑径穿云过。青苔破。岚嶂松边，拂石临溪坐。",
      "酒饮单卮，一弄清音和。无不可。孰与朋俦，明月清风我。"
    ]
  },
  {
    "id": "c16655df366b37c1eeb04e9d37749d12",
    "title": "唐多令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "休恁苦争儸。人生得几何。奈百年、有似南柯。富贵功名俱遂意，难免死生磨。也啰。",
      "随分养天和。阳生满鼎多。内烹煎、凝结灵波。炼就金丹光透体，混一气，贯娑婆。也啰。"
    ]
  },
  {
    "id": "c16655df366b37c18bbed9d1fce59573",
    "title": "捣练子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "真铅汞，坎和离。两般颠倒自相宜。炼金丹，耀日辉。",
      "通玄妙，得幽微。姹婴常把虎龙骑。上仙都，合圣机。"
    ]
  },
  {
    "id": "c16655df366b37c18bbed9d1eee99922",
    "title": "捣练子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "说金翁，论黄婆。自然匹配炼冲和。铸红砂，满鼎多。",
      "神光显，照天河。胎光一点出洪波。现三清，上大罗。"
    ]
  },
  {
    "id": "c16655df366b37c19b5019917572b027",
    "title": "浪淘沙令",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "访道与参师。设誓投词。慎终如始谨修持。退己进人常忍辱，诸事宽慈。",
      "该破上仙机。守正无疑。持行元始玉清微。慧日当空凭谁照，星眼芝眉。"
    ]
  },
  {
    "id": "c16655df366b37c1d7ee034e624df9de",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "羽倪澄秀。午夜能令回春昼。奕御中天。绝妙清奇玄又玄。",
      "精瑛微密。散景瑶花横空碧。日照琅玕。风息犹闻佩玉寒。"
    ]
  },
  {
    "id": "c16655df366b37c1d7ee034e3b7912b5",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "丹田固蒂。旋引灵泉频溉济。渐长黄芽。风撼孤根一径斜。",
      "美金花发。艳放清香初破甲。煎插银瓶。兼炷龙涎献上清。"
    ]
  },
  {
    "id": "c16655df366b37c1d7ee034ec2c91f57",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "无荣无辱。内守真元常自足。外应无居。上下周流出六虚。",
      "昆岗玄玉。擅假阳光盈满国。混一凝珠。宝洁灵华五彩舒。"
    ]
  },
  {
    "id": "c16655df366b37c1d7ee034e9f77f5a1",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "灵源虚静。物换流阳如宝镜。满目清光。寂寞无为用在常。",
      "本乎一性。返照真空终复始。性命俱全。炼就阳神得自然。"
    ]
  },
  {
    "id": "c16655df366b37c1d7ee034e64521d5c",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "瞽之善听。一气清聪通惠性。聋者能惺。两点精神入宝瓶。",
      "返邪归正。有似高空悬玉镜。鉴照分明。始信金丹一日成。"
    ]
  },
  {
    "id": "c16655df366b37c1d7ee034eeb8bd493",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "寂虚湛湛。道大圆明如宝鉴。清夜霜天。物洁星稀海桂圆。",
      "幽栖静悄。独坐陵溪风浩渺。水碧澄烟。心适清聪物外仙。"
    ]
  },
  {
    "id": "c16655df366b37c1d7ee034e847973bb",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "除贪绝爱。性静心清明宝界。宝界华阳。换质琅然雪隐霜。",
      "虚白晃耀。轩外澄神凭自照。照破昏衢。显出圆通五彩珠。"
    ]
  },
  {
    "id": "c16655df366b37c1d7ee034eec12568a",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "真清真静。静里清清完性命。命蒂含神。神奕竽都紫府春。",
      "春光皓皓。皓旷明阳盈古道。道太升玄。玄远无隅天外天。"
    ]
  },
  {
    "id": "c16655df366b37c1d7ee034e37fafa5a",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "清虚妙理。湛湛圆明融彻底。海净天空。空里明知有圣功。",
      "心珠涌跃。焰迸流霞光睒烁。凤炽金乌。飞过新罗上玉都。"
    ]
  },
  {
    "id": "c16655df366b37c1d7ee034e678994d9",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "颐生就死。死里逃生终复始。弃假求真。真性明知身外身。",
      "无中生有。有里还无难启口。默守神功。功满朝无上碧空。"
    ]
  },
  {
    "id": "c16655df366b37c1d7ee034ed8bb6398",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "灵元恢鄂。满目风光虚倚托。落落无涯。飘入瑶宫散宝华。",
      "通玄慧口。面启南轩观北斗。宝洁凝然。一粒明珠滚上天。"
    ]
  },
  {
    "id": "c16655df366b37c1d7ee034ed41b13ac",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "凝空寂湛。眩集神风明自鉴。洞达遥天。一性寥寥点桂圆。",
      "地入净悄。湛静冷波风浩渺。宝炷轻烟。烟彻丹霄降瑞仙。"
    ]
  },
  {
    "id": "c16655df366b37c1d7ee034e97266ccb",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "回头问己。认取无生真妙理。内阐灵光。升入蟾宫点桂霜。",
      "混成天癸。窈窕流霞融彻底。洞济冥阳。仙子功标北帝乡。"
    ]
  },
  {
    "id": "c16655df366b37c1d7ee034e8962b1e4",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "三关锁闭。沐浴琅膏容可济。养就灵砂。晴灿玲珑益宝霞。",
      "玄英幽邃。金阙寥阳澄秀瑞。两个青童。捧出玄珠入绛宫。"
    ]
  },
  {
    "id": "c16655df366b37c1d7ee034e6f77daac",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "亲传妙诀。法眼清眸超亿劫。似月临溪。飘落琼花满太微。",
      "冷然莹彻。瑞彩祥光冰玉洁。焕若星仪。虽有真容出绣帏。"
    ]
  },
  {
    "id": "c16655df366b37c1d7ee034ee0e942b5",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "内观北斗。斡转天关通慧口。阴里生阳。烹炼三魂七魄亡。",
      "玉炉功毕。宝鼎金丹明沥沥。晃耀灵砂。日灿晴空落翠霞。"
    ]
  },
  {
    "id": "c16655df366b37c1d7ee034e3c56f191",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "忘形遗照。无垢清虚真至妙。物外霞辉。天岸波澄混太微。",
      "列开丹窍。悟入重玄明总要。出化星仪。风御灵飙易象嬉。"
    ]
  },
  {
    "id": "c16655df366b37c1d7ee034e009fdf76",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "景风初现。宝适祥云乘九变。始信清然。游奕南陵泻素圆。",
      "冥灵才见。又早新春通一线。象外游仙。看尽瑶池五色莲。"
    ]
  },
  {
    "id": "c16655df366b37c1d7ee034e01eb4e69",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "默然内守。混里倾阳无中有。有里何如。独体圆通照海珠。",
      "神清气秀。游奕丹天明如昼。上下无拘。密布灵华满太虚。"
    ]
  },
  {
    "id": "c16655df366b37c1d7ee034e471e0817",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "无知野叟。信意颠狂胡乱走。大道平夷。跂径便心逐景迷。",
      "因观慧口。渺邈精阳无中有。昼梦华胥。莹魄童儿天奕飞。"
    ]
  },
  {
    "id": "c16655df366b37c1d7ee034eaaec99a5",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "无言无说。信任随缘消旧业。物我俱忘。晦迹韬光德自长。",
      "幻根寂灭。觉照圆通忘标月。直向当阳。一颗心珠混日光。"
    ]
  },
  {
    "id": "c16655df366b37c1d7ee034e9738d82d",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "人生幻化。咫尺无常全不怕。莫望来生。据算来生甚处行。",
      "前程路恶。剑戟臻侁难进脚。劝汝回头。随我逍遥物外游。"
    ]
  },
  {
    "id": "c16655df366b37c1d7ee034efc2e2b3f",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "身居火院。儿女妻奴由贪恋。惺悟痴除。鼓腹歌吟乐有馀。",
      "逍遥甚处。回首家山堪归去。豁落壶天。月湛澄江宝桂圆。"
    ]
  },
  {
    "id": "c16655df366b37c1d7ee034ef09b0921",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "真仙秘诀。志信忠良须引接。临义堤防。勿信邪言说短长。",
      "玉机漏泄。法眼灵光清皎洁。洞鉴精微。宝桂寒林素羽飞。"
    ]
  },
  {
    "id": "c16655df366b37c1d7ee034efa876a6f",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "澄神独坐。进锐纷纭尝自挫。外户长扃。内库劳封守宝瓶。",
      "玄光飞过。撞透虚空心鼎破。金碧丹瑛。满目灵芝气象清。"
    ]
  },
  {
    "id": "c16655df366b37c1d7ee034e1b3fe634",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "净无瑕翳。握固存神颐浩气。润谷玄霜。养就神砂满鼎香。",
      "清如赫日。瑞气凝空盈满室。混一先天。易御星仪达妙玄。"
    ]
  },
  {
    "id": "c16655df366b37c1d7ee034eb9f5ca32",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "擘开鬼窟。杳杳冥冥精恍惚。满目华阳。□耀灵珠映日光。",
      "至真无物。宝灿精□明返复。致死不忘。星圛丹霄得久长。"
    ]
  },
  {
    "id": "c16655df366b37c1d7ee034e2df5d9c3",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "返观三景。增得灵砂盈满鼎。光耀华婴。点化琅玕宇宙清。",
      "江天夜月。宝桂玲珑澄皎洁。惟我亲栽。有似琼花火里开。"
    ]
  },
  {
    "id": "c16655df366b37c1d7ee034e4d694a9b",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "无为清净。不动不摇颐性命。一派寒光。遍照蓬壶入大方。",
      "无穷无测。或去或来如过客。道自通灵。目送归魂入杳冥。"
    ]
  },
  {
    "id": "c16655df366b37c1d7ee034ed38e6a69",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "玄瑛精粹。宝洁灵华风秀瑞。混内相凝。星郁祥光满室明。",
      "纯阳仙质。貌丽清华乘凤翼。栗御霞轻。升入云深玩玉京。"
    ]
  },
  {
    "id": "c16655df366b37c1d7ee034eb1005801",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "回头省悟。识破浮生如一梦。弃物搜真。忘想忘形出六尘。",
      "天清地静。上下冲虚光日莹。宝灿元神。游奕黄都紫府春。"
    ]
  },
  {
    "id": "c16655df366b37c1d7ee034e0b0d9cf0",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "玄元微密。寂寂寥寥无缝入。探赜功奇。易象先天合圣机。",
      "混然一气。拍塞冲虚无不济。极目清光。顿觉融风天地凉。"
    ]
  },
  {
    "id": "c16655df366b37c1d7ee034ef5e657e5",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "潜龙初九。九五飞龙群无首。大哉乾元。物物亨纯得自然。",
      "性相以近。道显诸仁藏诸用。精粹含光。神易穷通没定方。"
    ]
  },
  {
    "id": "c16655df366b37c1d7ee034ed6916480",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "混元一气。生地生天虚满济。宝洁玲珑。落桂金乌碧海沉。",
      "颐精固蒂。眩集神珠随风去。月照波心。天目晶通水产金。"
    ]
  },
  {
    "id": "c16655df366b37c1d7ee034e81338452",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "忽然省悟。儿女妻奴全不顾。万事都忘。一性恬然道自常。",
      "天霓清福。契道登真明上德。微宴心光。丹碧瑛华益寿长。"
    ]
  },
  {
    "id": "c16655df366b37c1d7ee034e2bdf8ad2",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "琳宫谪降。一点胎光如玉样。德化风规。神秀精华貌转徽。",
      "亲风相若。自适清虚堪倚托。仙仗齐临。宵夜清歌叫玉音。"
    ]
  },
  {
    "id": "c16655df366b37c1d7ee034ea915b310",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "固穷妙理。静室精思明彻底。形释心凝。光鉴寥空气象清。",
      "法身轻丽。皓皓灵阳随风去。历御中元。精郁临空混帝先。"
    ]
  },
  {
    "id": "c16655df366b37c1d7ee034e25e0495c",
    "title": "益寿美金花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "适来相见。唬我魂飞心胆颤。休觅休寻。相遇相逢没善心。",
      "告伊休拜。恐怕贫儿思旧债。各自回头。稍有违心作马牛。"
    ]
  },
  {
    "id": "c16655df366b37c1a2d534f62e4ff490",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "功名富贵。致使沉沦空手去。改面回头。一失人身永劫休。",
      "归纯返朴。背境涤尘真正觉。一颗圆光。焕焕煌煌入大方。"
    ]
  },
  {
    "id": "c16655df366b37c1a2d534f6ecebab88",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "浮生苦恼。尘世忙忙何日了。一旦无常。福致他人业自当。",
      "君还省悟。弃舍冤亲寻出路。万事都休。性命之中子细搜。"
    ]
  },
  {
    "id": "c16655df366b37c1a2d534f6ac932272",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "秋风浩浩，极目霞琳澄瑞绕。隔岸芦花。隐映烟笼三两家。",
      "天真秀郁。谪降寰中光满室。保佑千春。朱顶青松延寿同。"
    ]
  },
  {
    "id": "c16655df366b37c1a2d534f6f3ed3d87",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "今生不悟。指望来生何处去。六道交加。一步危亡永劫差。",
      "君还识破。尘世般般都打过。云水逍遥。稳泛虚舟物外漂。"
    ]
  },
  {
    "id": "c16655df366b37c1a2d534f6ab7475da",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "无情苦海。壤壤众生由贪爱。争似余家。寂寞林泉别世华。",
      "颐真养浩。肌肉冰清如玉貌。出入无间。绰约随风飘上天。"
    ]
  },
  {
    "id": "c16655df366b37c1a2d534f6984f6826",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "深根固蒂。天宝流霞光满济。返照连天。冉冉程程玄又玄。",
      "无生无灭。湛湛孤然明皎洁。昕散云寥。点破清虚上九霄。"
    ]
  },
  {
    "id": "c16655df366b37c1a2d534f6a2d2a4a1",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "初心奉道。谨守精严光返照。元始扶真。真物相生恍惚中。",
      "凝空落落。明月清风相倚托。达彼无忧。回首烟霞物外游。"
    ]
  },
  {
    "id": "c16655df366b37c1a2d534f65a3627fe",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "淫声美色。底死谩生难弃舍。艳态娇妻。儿女恩情总送伊。",
      "除情去欲。惜气存神如珠玉。一点精金。失了难为复再寻。"
    ]
  },
  {
    "id": "c16655df366b37c1a2d534f6a70eed74",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "居家学道。两事不成担阁了。欲要修真。不染浮华半点尘。",
      "虚心实腹。只此登仙真轨则。功满朝元。金阙寥阳化羽仙。"
    ]
  },
  {
    "id": "c16655df366b37c1a2d534f6a6ee2562",
    "title": "减字木兰花",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "五行四象。戊己攒盈如何样。黑水红云。白马背牛两下分。",
      "金车宝辇。大道夷然烹玉线。碾路如银。搬载婴儿出世尘。"
    ]
  },
  {
    "id": "c16655df366b37c1e1b47e7a8b771620",
    "title": "摊破南乡子",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "嗟恨这形骸。百般做、纽捏狂乖。如今省也寻归路，冰清玉洁，昂霄峻鄂，奚失俗崖。",
      "心静若冰台。灵光莹、不梁纤埃。厥然别有真奇妙，聤晟合璧，升玄羽化，脱下凡胎。"
    ]
  },
  {
    "id": "c16655df366b37c17e8de16c361df12a",
    "title": "惜奴娇",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "猛悟回头，把尘事都忘了。急收心、速归大道。空里寻真，向无中传明教。最好。现丹华，回光返照。",
      "探□精微，表天奕幽深奥。明内外、浮沉颠倒。一气双关，混百神，分三要。玄妙。瑞云扶，玉辰容貌。"
    ]
  },
  {
    "id": "c16655df366b37c1e36daca6a324435d",
    "title": "望远行",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太玄妙诀。悟来不须言说。心地豁然开觉。清凉内通彻。透五蕴山头，现出霜天皓月。照千古分明，无圆缺。",
      "赤子琳宫歇。敏把丹枝折。玩长春景界洞鉴离生灭。向无阴树下，独坐逍遥静绝。听无弦曲调，于中别。"
    ]
  },
  {
    "id": "c16655df366b37c132ad97e1cc99b416",
    "title": "渔家傲",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "混沌杳冥经寰宇。彩霞散尽明玉兔。西落咸池复回顾。心开悟。凝魂晦魄金乌趣。",
      "美盼扶彝寒光露。氤氲三色淳清素。直遇瑶天携女婺。无点污。丹书永系琳宫住。"
    ]
  },
  {
    "id": "c16655df366b37c132ad97e168ce025f",
    "title": "渔家傲",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "日照阳魂空中炼。璇玑运斡天网转。咫尺眼前人不见。通一线。炉开鼎裂天光现。",
      "瑞散琼花飞片片。香风暗拂灵雯面。冷淡清虚情雅宴。真堪羡。玉宸扶御寥阳殿。"
    ]
  },
  {
    "id": "c16655df366b37c132ad97e124e70158",
    "title": "渔家傲",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一笠一蓑堪倚靠。波光曲岸垂钩钓。醁□浮卮自频告。高吟笑。尽教人道渔家傲。",
      "独弄无弦琴一操。个中始觉知音少。江月盈山空相照。谁登晃。蟾宫唯我亲曾到。"
    ]
  },
  {
    "id": "c16655df366b37c132ad97e1ec9ce9df",
    "title": "渔家傲",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "大道至真无言诘。韬光退隐藏深密。保炼元精无走失。隳阴质。瑞云捧出灵阳日。",
      "照破昏冥威天佖。混然恍惚空中实。莹净纯白相辅弼。通真一。丹书玉笈仙功毕。"
    ]
  },
  {
    "id": "c16655df366b37c132ad97e153c10a65",
    "title": "渔家傲",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "百岁光阴如奔骑。浮华眩目飞尘隙。玄览涤除运神力。通消息。无生路上知端的。",
      "雾散瑶瞳升天奕。阳光渐著纯阴匿。万点灵砂晃虚璧。明皪皪。丹瑛一色符金碧。"
    ]
  },
  {
    "id": "c16655df366b37c132ad97e1383d14bb",
    "title": "渔家傲",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "地魄天魂勤烹炼。日精月髓情相恋。两曜交光如激电。分明见。玉炉万朵金花现。",
      "款款捞来捶作片。团团结就玲珑面。晃耀太虚烹玉霰。神光眩。飞丹透入通明殿。"
    ]
  },
  {
    "id": "c16655df366b37c1fc58527ea7fc58d3",
    "title": "黄莺儿",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "欢喜欢喜。渐得清活计。透烟萝、湛湛圆明，照蓬瀛彻底。",
      "物外逍遥无拘系。任水云霞际。料家中指望还乡，我不去不去。"
    ]
  },
  {
    "id": "c16655df366b37c190bdbd822713c560",
    "title": "满江红",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "昂簪策杖，赏月披风信途然。抱一冲和，养刀圭汞铅。金精木液润华田。密固三灵归火府，五云覆地，光彻梵天。虎龙交，宇宙明珠夺得，气象涓涓。宝霞辉日灿，显阳光赫奕，返照洞玄。",
      "混内晞曂昼夜连。法万象清圆，与物争鲜。湛寂泠源，常在目前。无中潋滟泛精渊。九色黄云笼沆瀣，三峰青霭，远接万川。道备纯精粹，阴氛荡散，万物生全。宝象含灵质，向六尘堆里，捧出个瑞仙。"
    ]
  },
  {
    "id": "c16655df366b37c190bdbd82cf2a8433",
    "title": "满江红",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "春花秋月，古往今来暂时间。贵贱贤愚，曾经换几番。死生似蚁任循环。咫尺仙乡人不到，出尘径路，如隔万山。省悟归，真正恬然养素，自乐清闲。世事俱无染，一身清净，无为心定观。",
      "耀璧辉金向外看。迸万斛明珠，推出二关。太极宫中，凝结内丹。纯风馥奕透琅玕。万气周流归一体，千真妙用，情无两般。混入中元界，笙鹤缥渺，瑞气盘桓。玉诏符空碧，名充仙举，乘车驾凤鸾。"
    ]
  },
  {
    "id": "c16655df366b37c197b5b8da95812684",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "斗柄回旋，紫微初现，缅平一色淳清。云瑛捣尽，天宝耀华婴。玉桂琼林素羽，升玄御、光璨流精。泠然妙，丹黄金碧，炜烨化微星。",
      "星徽清雅宴，纯风隐韵，忘相忘形。愿吾流开悟，心释浮荣。勿念云山路隔，高着眼、莫昧灵明。如斯理，青童飞去，点破大兰城。"
    ]
  },
  {
    "id": "c16655df366b37c197b5b8dab0735824",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "迅速韶光，俄然过了，算来刚甚劬劳。红颜衰朽，绿鬓渐疏焦。由自争名竞利，全不念、生死难逃。轮回处，似环蝼蚁，来往几千遭。",
      "君还心省悟，明通周象，拨易穷爻。地天通泰，离坎自相交。阴返阳生运化，纯精粹、清气冲霄。胎光现，神风绰约，飞步玩琼瑶。"
    ]
  },
  {
    "id": "c16655df366b37c197b5b8da5e2071bd",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "祖道无修，真常妙用，悟来表里相通。灵光现处，照见杳冥中。晃耀清虚浩大，无遮障、拍塞冲融。希夷甫，从来面目，返本复归空。",
      "真空。明皎洁，唯然旷大，难测难穷。一天吾道，寂湛出凡笼。妙化方生正祖，通元首、返本归宗。超三界，移神脱壳，物外显阳踪。"
    ]
  },
  {
    "id": "c16655df366b37c197b5b8da2c954da6",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "去质贪华，还淳复古，本源浊以徐清。卑谦处厚，能弊不新成。知足无荣无辱，彝然御、非躁非轻。还知否，存亡得失，进退若亏盈。",
      "如斯全可道，心中出屑，眼里抽钉。瞳蒙奕羽，虚谷旷然明。三气氤氲密降，纯阳焕、形释心凝。归来处，风恬浪净，明月照寰瀛。"
    ]
  },
  {
    "id": "c16655df366b37c197b5b8da9e338467",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "静室颐神，宁心默运，内观一点真阳。洞虚豁朗，焕焕透明堂。照见虚空法界，先天地、独立无双。三光秀，圆明实相，浩劫应时长。",
      "回头谁问己，眼前顼著，不用思量。自然契道，物我两俱忘。唯有清风皓月，通神化、无极之光。升玄路，混元一气，拍塞遍诸方。"
    ]
  },
  {
    "id": "c16655df366b37c197b5b8da4eefb400",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "独立星坛，高穹仰望，志诚修设威仪。名香频爇，谨谨奏青词。唯愿众生慕道，心通解、无执无迷。归真正，玄门隐密，一志永无移。",
      "都缘心返复，狂图捏怪、纽班胡为。色情增长，道德渐亏衰。似恁拖泥带水，全不念、先圣根基。经中道，人能清净，天地悉皆归。"
    ]
  },
  {
    "id": "c16655df366b37c197b5b8dab03a3d60",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "万物之中，为人最贵，内存一点精微。至灵至圣，日用有谁知。隐显存亡顺化，方圆应、曲直投机。从伊变，行居坐卧，动止镇相随。",
      "焕然光透体，真人出现，别有威仪。玉簪朱履，环佩锦缨衣。宝盖香车凤辇，云瑛覆、窈窕真妃。仙音奏，金童捧盏，吃得醉如泥。"
    ]
  },
  {
    "id": "c16655df366b37c197b5b8da60d083e3",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "粮畚担簦，云山水陆，远途不避风霜。为求天宝，与汝诉衷肠。至理先明一性，二仪现、三殿恢彰。玄关外，临空奕奕，杲日布红光。",
      "群灵皆受命，谁能保守，玉府元阳。万神交灿，九气混中央。结就玄珠一颗，辉神彩、光列南昌。寥阳馆，华房出入，齐唱满庭芳。"
    ]
  },
  {
    "id": "c16655df366b37c197b5b8da1e903686",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "盥腹斋心，冲霜冒雪，为求神宝精瑛。凭君一举，眸子见青冥。四朗天无浮翳，冰轮坼、悬象俱明。辰宵馆，玉牌金字，谁是系芳名。",
      "途中人自昧，便心跂径，有误前程。回耹返故久，动复徐生。宝梵仙宫路稳，琼林宴、光散霞轻。神功妙，纯阳炼就，朝现紫微星。"
    ]
  },
  {
    "id": "c16655df366b37c197b5b8da6f265a08",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太极精微，天真郁秀，混元溢目无涯。玄珠升降，辉耀迸光砂。聚入壶中托化，归真正、不染嚣华。回头省，清虚妙体，返照秀灵芽。",
      "汞铅凝渐结，纯阳丹就，永劫无差。一瓢春酝，三尺斩妖邪。信步纵横自在，龟鹤引、深入烟霞。逍遥处，长春洞里，时复玩仙葩。"
    ]
  },
  {
    "id": "c16655df366b37c197b5b8dae8821363",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "夜去明来，光阴迅速，四时催促人忙。浮生不久，谁肯细诮详。一向痴心妄想，贪冤业、不觉无常。形归土，三魂七魄，逐景任飞扬。",
      "谁无生与死，一人一个，难躲难藏。忽然省悟，因此做风狂。管甚前街后巷，行歌舞、坦荡宽肠。逍遥处，哩凌啰哩，落魄有何妨。"
    ]
  },
  {
    "id": "c16655df366b37c197b5b8dae86c9f4c",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "玉屑琳霜，云瑛幽粹，混沌三宝持盈。盈还而已，日月透昆明。□抧圆通昊界，氤氲降、天宝华婴。于中妙，五陵飞雪，人在水晶城。",
      "灵瑶开古道，神风易御，孰保遐龄。念吾流久视，玄毕终诚。密付丹须换质，从斯致、游宴华清。金童诏，玉辰宫里，身属少微星。"
    ]
  },
  {
    "id": "c16655df366b37c197b5b8da1851597a",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "生喜亡悲，虚劳尘世，许年多少倾危。是非成败，荣辱两亏衰。富足于身大患，贫穷又、遣我寒饥。急如个，不来不去，父母未生时。",
      "虚无中有象，神风显焕，物炫星晕。同天澄瑞，同地地幽微。至道包盈法界，归元首、永劫无疑。离生灭，不增不灭，常与太虚齐。"
    ]
  },
  {
    "id": "c16655df366b37c197b5b8da77e3292e",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "腊正风交，琼梅初绽，水寒冰洁严凉。雀临高树，鱼入碧潭藏。海净天空浩浩，玄珠降、睒烁凝祥。胎星现，清名播世，道德自昭彰。",
      "群仙皆喜聚，坛前谨谨，祝寿玄阳。金虬浚液，玉兽旋喷香。唯愿遐龄满寿，同天地、永劫延长。升仙处，鸾迎凤引，云步现虚皇。"
    ]
  },
  {
    "id": "c16655df366b37c197b5b8da82073a2c",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太古真风，玄元宗祖，阐扬灵宝符文。金章玉篆，词简义光新。演道精宏浩大，通天地、细入微尘。修家国，臣忠子孝，民业自安淳。",
      "门人还知否，穷通妙指，拨物归真。涤除玄览，焕现外其身。昊境云瑛作伴，浮空驾、日月为邻。擎天翼，金门羽化，京廓现阳神。"
    ]
  },
  {
    "id": "c16655df366b37c197b5b8da9e3f42d2",
    "title": "满庭芳",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "海角天涯，寻朋访友，悄无一个知音。斗争人我，财色利名侵。闻说邪淫妄语，拚身命、一向钻寻。真常教，余言直劝，返报怨还深。",
      "休休宁奈也，澄清默运，摄养真心。混元一气，升降定浮沉。迤逦收归宝鼎，纯阳就、点铁成金。通玄妙，群魔消散，方显鬼神钦。"
    ]
  },
  {
    "id": "c16655df366b37c16e59c98174fe3d51",
    "title": "蓦山溪",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "男儿一志，莫把初心退。决正处贞廉，把狂心、一齐割弃。随缘任运，云水作生涯，青松下，翠筠中，别有真滋味。",
      "清虚恬淡，便是余生计。气定自神和，迸玄珠、出离坎位。殷红璨璨，仿佛入离宫，通上下，照十方，摄境归心地。"
    ]
  },
  {
    "id": "c16655df366b37c186b912026005831e",
    "title": "虞美人",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "洞天一点天光密。莹净如千日。银霞潋滟贯寰瀛。万神攒簇，恍惚旷然明。",
      "空中产个胎仙出。绰约风飘逸。撞开天顶上云瑛。宝阙琼楼，玉簿挂仙名。"
    ]
  },
  {
    "id": "c16655df366b37c1a40cee0a6475ed8f",
    "title": "添声杨柳枝",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "野鹤孤云去复还。欲留难。断肠恩爱两情关。泪阑珊。",
      "秋后凄凉归路远，速跻攀。洛西烟浦柳摽间。望家山。"
    ]
  },
  {
    "id": "c16655df366b37c163849687f0d72ce9",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "寂虚妙道，混杳冥恍惚，通微清绝。出化先天明象帝，满目流霞光屑。浊质消亡，琅函滋益，宝鼎灵砂结。丹华凝秀，素玄一色澄彻。",
      "精暚□抧盈空，清如秋夜，海桂无圆缺。耀古辉今冲皓气，满满玉壶春雪。莹日纯精，贞心幽粹，保益真仙悦。丹书迎诏，上朝三景罗列。"
    ]
  },
  {
    "id": "c16655df366b37c1638496879750ae39",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "贪财竞色，利名牵、萦系何时休歇。镇日忙忙如梦想，颠倒心猿马劣。昧地谩天，多能已会，以巧翻为拙。万般虚假，积成宿世冤业。",
      "劝君省悟回头，攀缘弃舍，做个逍遥客。访道求真寻妙指，早愿超离生灭。不悟玄机，剔开毛塞，付耳亲传说。壶天景色，现前秋夜明月。"
    ]
  },
  {
    "id": "c16655df366b37c163849687cd32e350",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "浮生似梦，奈光阴百岁，都能几许。富贵荣华时暂过，刚甚厮牵厮系。总为儿孙，娇妻女婿，生死难为替。回头省也，瞥然不染尘翳。",
      "逍遥物外无拘，风邻月伴，便是余生计，石上溪边猿送果，酒满十方吟缀。醉卧烟霞，今宵还醒，意欲归何致。玉霄宫里，月中攀折仙桂。"
    ]
  },
  {
    "id": "c16655df366b37c1638496874b6815b8",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "太玄正教，离繁华、修整真清真静。清静之中开道眼，舒展银霞流井。溢落精空，冲盈法界，满满收金鼎。烹煎日月，混纯天地齐永。",
      "寂寥独立无双，孤然不改，万法心俱省。变化飞升朝上帝，返入清阳真境。不夜长春，神仙聚会，授命灵童请。玉婴吟送，一杯长寿酩酊。"
    ]
  },
  {
    "id": "c16655df366b37c163849687a5344d4c",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "一天清翠，混阳和微密，寂寥无物。致静颐心开上窍，通化灵明虚谷。育养元神，真人出现，放旷无拘束。皇天道父，赐余无限清福。",
      "天心正法盟威，紫虚道德，上品三乘箓。金简玄科封慧剑，心印清光无欲。己病先除，心邪摄正，百怪皆潜伏。不繁法信，自然披褐怀玉。"
    ]
  },
  {
    "id": "c16655df366b37c163849687977e7f4e",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "幽微精粹，混阳光、一点殷红清绝。上下融和开慧目，跃出心珠凝结。阐化灵明，神光显现，内外相通彻。浮云消散，放开天外心月。",
      "虚无运转孤然，圆明寂照，万古无纤缺。与道同元包象法，物物头头俱摄。遍应诸方，无极太始，混一无分别。古今贤圣，尽归此处休歇。"
    ]
  },
  {
    "id": "c16655df366b37c1638496876896f0d1",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "玄元至道，大无隅、寂寂寥寥独立。遍应诸方通上下，极目天光微密。隐显存亡，穿无贯有，善用无辙迹。琅然泄化，太虚一点灵质。",
      "登林透人真阳，圆明普照，不许纤尘匿。理必期然仍未悟，说与门人端的。日殿祥光，蟾宫瑞彩，万派琼波益。神凝形释，玉岩依旧横碧。"
    ]
  },
  {
    "id": "c16655df366b37c16384968744bd99a9",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "无形道体，运阳光、密布通微恢鄂。炫惚昏衢烹浩气，冲塞英华盈落。莹日千寻，清风万里，显焕神光烁。夷门羽化，太玄一派灵廓。",
      "孤然脱洒无双，于中清净，不许纤尘著。养就胎仙神貌雪，出入无间绰约。紫府游行，瑶宫饮宴，赐我逍遥乐。金童捧盏，妙音引上龙阁。"
    ]
  },
  {
    "id": "c16655df366b37c163849687a77ac097",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "玄元道体，大奂方、无隅无形无物。湿化胎生皆受气，感应通玄潜伏。包括乾坤，含容天地，日月皆收蓄。回光返照，旷然摄化盈目。",
      "分明顿著心珠，冲虚豁朗，灿灿开神谷。养就胎仙肌貌雪，出入随风香馥。暮嗅灵芝，朝餐仙桂，夜隐蟾宫宿。怡然欢乐，求同先圣真福。"
    ]
  },
  {
    "id": "c16655df366b37c16384968753a73c11",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "长江素静，夜潇潇、天如玉案冰洁。秀色氤氲寥象廓，极目瑕琳光摄。独坐颐神，帘帏光透，显出玲珑雪。凝然澄湛，太虚一点通彻。",
      "神飞两翼翱翔，蟾宫殿里，夜宿琼枝歇。得遇真筌无损益，永受真人提挈。功行双全，金童玉诏，受命寥阳阙。玉霄宫里，永排仙位罗列。"
    ]
  },
  {
    "id": "c16655df366b37c1638496874eda5042",
    "title": "酹江月",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "茅庵潇洒，静无尘、独坐垂帘孤僻。镇日闲闲清澹泊，别有恬然活计。握固存真，心无杂念，忘我兼忘世。玉婴神变，自然与道相契。",
      "光明照耀十方，凝空灿灿，大阐非为细。遍纳无极通造化，物物头头俱济。掌握乾坤，完容法体，玉貌真清丽。超凡出世，上朝三暻神帝。"
    ]
  },
  {
    "id": "c16655df366b37c19c70a6d8e7e1fd83",
    "title": "踏莎行",
    "authorName": "侯善渊",
    "authorId": "c16655df366b37c1d1457b72d1457b72",
    "dynasty": "元",
    "content": [
      "养气全神，至精坚固。琅函浊质奚能悟。心珠跃入太虚中，玉婴神变通玄户。",
      "赶退金乌，趁回玉兔。凝阳点化升仙去。清音香送别瑶台，真人醉卧蓬莱务。"
    ]
  },
  {
    "id": "c16655df372ab4cc73f485366d054c40",
    "title": "水调歌头",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "殿阁微凉迥，吹到敕书新。定知盘谷深处，草木焕精神。帝念水纹成吉，合得卷阿吉士，州政佐经纶。婉婉幕中画，行矣细敷陈。",
      "负公望，行自此，列朝绅。志伊所志，将以斯道觉斯民。家有青毡钧轴，□□□□□□，振武接芳尘。自秉浮溪笔，昼绣记逢辰。"
    ]
  },
  {
    "id": "c16655df372ab4cc0c6536c0ee0b1986",
    "title": "水调歌头·代寿朱子章",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "七十古稀有，今喜见先生。紫阳家学渊奥，场屋旧家声。鹗荐西风早岁，豹隐南山晚节，天爵自尊荣。桂子兰孙拥，南极老人星。",
      "杜陵老，多酒债，羡修龄。岂如寿富兼得，熊掌与鱼并。八十老翁为将，九十武公为相，不足为公称。鹤算与同久，道重藐公卿。"
    ]
  },
  {
    "id": "c16655df372ab4cc80ca95d53d84e3a3",
    "title": "水调歌头·贺金沧洲花甲",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "天遣东莱吕，丁巳瑞南州。秺侯芳裔如此，生岁媲前修。偻指六旬逾一，过眼流光两世，花甲又从头。浩气塞天地，吾道付沧洲。",
      "暮日望，排日宴，九霞流。齐眉偕老如愿，桂子播芳猷。孙禀箕张双宿，祖付诗书千卷，此外复何求。但愿延椿算，燕翼更贻谋。"
    ]
  },
  {
    "id": "c16655df372ab4cc46408bd975b9641d",
    "title": "玉楼春",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "庭槐郁郁云屯绿。新霁彩移阶砌曲。丽词入手可弦歌，想是咄嗟成刻烛。",
      "牙签高阁应难束。黄奶有时夸睡足。觉来课读爱诸孙，他日登金仍步玉。"
    ]
  },
  {
    "id": "c16655df372ab4ccbeeba842c9bd630b",
    "title": "玉楼春·代和金沧洲韵",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "新篁摇翠添波绿。妆点珰溪深一曲。青衫司马缓来游，卜夜清欢孤继烛。",
      "江心桃杖聊开束。更好着鞭驰骏足。樽前聊有遏云声，劣可纤纤扶药玉。"
    ]
  },
  {
    "id": "c16655df372ab4cc8d41f3875481e296",
    "title": "西江月",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "御史乘骢刚直，庑车揽辔澄清。先声应播五羊城。一道凛然尊敬。",
      "庵外疏花破玉，枝头佳实调羹。催归不入秉钧衡。岂但动公诗兴。"
    ]
  },
  {
    "id": "c16655df372ab4ccd87c985a1afa7aeb",
    "title": "沁园春·代寿张起斋四月十一日",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "首夏清和，望三夕前，天现寿星。恰先庚三日，释迦浴佛，后庚三日，吕洞宾生。慈佛神仙，引前从后，来作人间瑞世英。今耆艾，久提纲诸道，凡万儒灯。",
      "金瓯行覆香名。天再遗留侯佐太平。会荣封万户，编符黄石，算绵千岁，经诵黄庭。从赤松游，足知雅尚，好待他年功已成。如今且，向寿星明处，满捧霞觥。"
    ]
  },
  {
    "id": "c16655df372ab4cc19c66dfe8f05aa25",
    "title": "金菊对芙蓉九月二十五日寿金桐冈",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "寿宿腾光，寿香袅碧，郁葱枝上梧桐。记绂麟令旦，门挂弧蓬。今年东阁郎皆侍，怀章绶、拜捧金钟。荣华富贵，眼前谁似，堪展眉峰。",
      "秋高景物俱浓。正阶前金菊，巧对芙蓉。爱菊名寿客，寿与公同。醉蓉初莹凝脂面，酣天酒、芳脸潮红。何妨判饮，与花双醉，醉似花容。"
    ]
  },
  {
    "id": "c16655df372ab4cc75fbae660505a6fb",
    "title": "临江仙·次月卿贺生日词韵戊午岁",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "吾族英才常接迹，年来似晓星稀。子言日出喜能卮。先兄元不死，儿白马良眉。",
      "青佩次孙欣得与，樊川小侄名宜。香分甲午月宫枝。各当传祖钵，教养愿观颐。"
    ]
  },
  {
    "id": "c16655df372ab4cc54f4268e644b0105",
    "title": "浣溪沙·寿汪茂盘隐即竹逸戊午四月二十五日",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "盘隐谁云必太行。神交李愿蹑遗芳。今朝南极一星光。",
      "野处襟期尤顺适，退藏滋味更悠长。歌中元说寿而康。"
    ]
  },
  {
    "id": "c16655df372ab4cc6805cae0444c3461",
    "title": "清平乐·寿彬斋四月二十八日",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "清和天气。三荚萱犹翠。恰喜先生初度至。近迓薰弦佳致。",
      "几年人物彬彬。文华质实惟均。寿宿临之在上，龙溪文脉常新。"
    ]
  },
  {
    "id": "c16655df372ab4cc07d4cb8f0ca7b08f",
    "title": "清平乐·寄惠山壬戌四月十二日",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "惠山苍翠。远与毗陵媲。彼处锡泉标第二。此更钟奇毓异。",
      "年年初度浮觞。醉余新沦茶香。山下冰濡雪乳，淡中滋味悠长。"
    ]
  },
  {
    "id": "c16655df372ab4cc90bdbd822b7831fc",
    "title": "满江红",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "乾鹊鸣檐，殷勤振、玉人生旦。端巧遇、迎长添线，的堪称赞。律转一阳葭已动，复来七日梅初绽。符羲经、□数迓新祺，绵高算。",
      "萱春永，斑衣绚。兰房焕，琴声衎。盎一门和气，流霞深泛。世济忠贞貂珥七，羊登强仕鹏程万。未起家、清赏敌神仙，闲游玩。"
    ]
  },
  {
    "id": "c16655df372ab4ccf07c04df7abc4c25",
    "title": "满江红·代送朱姓吏满归",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "只说琳川，精吏道、恢恢余地。元来是、深衣儒者，将儒饰吏。传世四书端实学，待人一县皆和气。及芳辰、美解赋归来，真堪醉。",
      "肩已息，心无愧。青鬓在，苍颜未。符君家翁子，□年当贵。九十月终行鹜退，三千水击抟鹏易。岂有材、如此不超迁，行知遇。"
    ]
  },
  {
    "id": "c16655df372ab4cc97b5b8da84668f55",
    "title": "满庭芳",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "标格冲夷，声名洋溢，德人泰宇春融。一团和气，还与伯淳同。成就灯窗弟子，今升擢、论铸颜功。弹冠兴，依稀贡禹，应聘教王宫。",
      "公家梅涧老，皋比戚畹，声振江东。矧诜诜胄子，得坐春风。自此先生升矣，班玉笋、文补山龙。充德量，薰陶宇宙，和气一团中。"
    ]
  },
  {
    "id": "c16655df372ab4cc97b5b8da68103d88",
    "title": "满庭芳",
    "authorName": "陈栎",
    "authorId": "c16655df372ab4cca284df118edd7215",
    "dynasty": "元",
    "content": [
      "偻指中秋，齐头十日，后庚玉兔初弦。当年此际，天地恰生贤。自旦骎骎至望，清咏永、翻胜规圆。高挂在，碧梧山上，清绝绿生烟。",
      "怀中梧月照，天知心事，铢视貂蝉。彩衣无价宝，乐自无边。此去古稀近也，长生箓、世世相传。慈萱侧，金杯满泛，梧月吸年年。"
    ]
  },
  {
    "id": "c16655df3760c677c06ac9f2ed14cd04",
    "title": "南歌子",
    "authorName": "郑子聃",
    "authorId": "c16655df3760c677ffeed84c6eb6e75f",
    "dynasty": "元",
    "content": [
      "我爱沂阳好，民淳讼自稀。谁言珥笔混莱夷。行见离离秋草，鞠园扉。"
    ]
  },
  {
    "id": "c16655df38cb8285617f15b9a5fb457d",
    "title": "和西湖竹枝词",
    "authorName": "黄季伦",
    "authorId": "c16655df38cb8285d1457b72d1457b72",
    "dynasty": "元",
    "content": [
      "钱塘江头莎草齐，钱塘女儿歌别离。愿郎相见如月子，月子团团无暗时。",
      "湖上女儿犹褐衣，出门日日望郎归。春水绕湖春草绿，草上双双蝴蝶飞。"
    ]
  },
  {
    "id": "c16655df39b4a855fe80238bbae4a5c0",
    "title": "次韵西湖竹枝词",
    "authorName": "丁复",
    "authorId": "c16655df39b4a855d1457b72d1457b72",
    "dynasty": "元",
    "content": [
      "上塘杨柳下塘阴，阿郎爱人不爱金。塘水西流东入海，水深不似阿侬深。"
    ]
  },
  {
    "id": "c16655df39b4a855fe80238bef3f9333",
    "title": "次韵西湖竹枝词",
    "authorName": "丁复",
    "authorId": "c16655df39b4a855d1457b72d1457b72",
    "dynasty": "元",
    "content": [
      "柳叶如眉枝似腰，赠郎辄挽最长条。条长即与侬心远，不是为侬春态娇。"
    ]
  },
  {
    "id": "c16655df39b4a855fe80238bdaaa2207",
    "title": "次韵西湖竹枝词",
    "authorName": "丁复",
    "authorId": "c16655df39b4a855d1457b72d1457b72",
    "dynasty": "元",
    "content": [
      "钱唐潮来两岸平，钱唐潮归江月明。钱唐女子新楼阁，夜半吹箫鸾凤鸣。"
    ]
  },
  {
    "id": "c16655df39b4a855fe80238bfbcaad72",
    "title": "次韵西湖竹枝词",
    "authorName": "丁复",
    "authorId": "c16655df39b4a855d1457b72d1457b72",
    "dynasty": "元",
    "content": [
      "郎爱捕鱼侬织蓑，劝郎不必要登科。一家卖鱼得食少，一官悬鱼忧患多。"
    ]
  },
  {
    "id": "c16655df3ab00aa3f3073f43c69c2aae",
    "title": "酹江月登古容城有感城阴即静修刘先生故居",
    "authorName": "安熙",
    "authorId": "c16655df3ab00aa3c850371f7bb06076",
    "dynasty": "元",
    "content": [
      "天山巨网，尽牢笼、多少中原人物。赵际燕陲，空老却、千仞岩岩苍壁。古柏萧森，高松偃蹇，不管飞冰雪。慕膻群蚁，问君谁是豪杰。",
      "重念禹迹茫茫，兔狐荆棘，感慨悲歌发。累世兴亡何足道，等是轰蚊飞灭。湖海襟怀，风云壮志，莫遣生华发。中天佳气，会须重见明月。"
    ]
  },
  {
    "id": "c16655df3ab00aa363849687baa5ae91",
    "title": "酹江月",
    "authorName": "安熙",
    "authorId": "c16655df3ab00aa3c850371f7bb06076",
    "dynasty": "元",
    "content": [
      "世途艰阻，正堪悲、万里清秋摇落。况复乾坤还闭物，奚啻切床肤剥。消长盈虚，循环反覆，夜半惊孤鹤。东君着意，惠风先到嵓壑。",
      "悦亲原有清欢，箪瓢食饮，不害贫家乐。多病留侯空自苦，惭愧长身诸葛。素手躬耕，卧龙冈上，准备丰年穫。豚蹄社鼓，几时同醉寥廓。"
    ]
  },
  {
    "id": "c16655df3ab00aa3ebed5a239c9a9472",
    "title": "太常引·和王治书仲安",
    "authorName": "安熙",
    "authorId": "c16655df3ab00aa3c850371f7bb06076",
    "dynasty": "元",
    "content": [
      "求田问舍欲婆娑。算无地、不风波。胸次尽嵯峨。世间事、知能几多。",
      "登山临水，傍花随柳，独此未消磨。便拟借行窝。正霁月、光风气和。"
    ]
  },
  {
    "id": "c16655df3ab00aa3e7e57934d61365cb",
    "title": "石州慢·寄题龙首峰",
    "authorName": "安熙",
    "authorId": "c16655df3ab00aa3c850371f7bb06076",
    "dynasty": "元",
    "content": [
      "虎踞龙蟠，朝楚暮秦，世路艰蹇。夕阳淡淡馀晖，阊阖九重天远。千秋万古，先天消长图深，何人解识兴亡本。夜鹤渺翩翩，尽平林鸦满。",
      "萧散。不须黄鹤遗书，不用洪崖相挽。苍狗浮云，平日惯开青眼。拟将书剑，西山采蕨食薇，自应不属春风管。只恐汝山灵，怪先生来晚。"
    ]
  },
  {
    "id": "c16655df3ab00aa38ec6222ebfd12c00",
    "title": "鹊桥仙",
    "authorName": "安熙",
    "authorId": "c16655df3ab00aa3c850371f7bb06076",
    "dynasty": "元",
    "content": [
      "徘徊尊俎。徜徉笑语。俯仰乾坤今古。世间豪杰数元龙，想未识、圣门风度。",
      "也非学圃。也非怀土。静看落花风雨。安排便买钓鱼蓑，□底是、沧浪深处。"
    ]
  },
  {
    "id": "c16655df3b4d6659617f15b9a33d6fd5",
    "title": "和西湖竹枝词",
    "authorName": "完泽",
    "authorId": "c16655df3b4d6659905056c1d282ef26",
    "dynasty": "元",
    "content": [
      "花满苏堤酒满壶，画船日日醉西湖。阿侬最苦两离别，不唱黄莺唱鹧鸪。",
      "堤边三月柳阴阴，湖上春风似海深。游人来往多如蚁，半是南音半北音。"
    ]
  },
  {
    "id": "c16655df3b9ed9ae55a2c3f4ba917ddb",
    "title": "满江红·示妇",
    "authorName": "李节",
    "authorId": "c16655df3b9ed9aed1457b72d1457b72",
    "dynasty": "元",
    "content": [
      "纸帐春温，春睡稳、窗槐摇绿。吾老矣、不堪重著，翠围红簇。千古清风荆布在，一家乐事糟糠足。笑杜陵、憔悴漫多情，须燕玉。",
      "求凤意，传新曲。骖鸾梦，从渠续。问临邛何贱，会稽何辱。畎亩岂无天下士，斧斤不到山中木。但莫教、风雨两雏鸠，危枝宿。"
    ]
  },
  {
    "id": "c16655df3c24a1110d30f18351c03ec8",
    "title": "木兰花慢·和陈思济",
    "authorName": "赵若秀",
    "authorId": "c16655df3c24a111d1457b72d1457b72",
    "dynasty": "元",
    "content": [
      "看洞天佛地，秋气爽，湿衣寒。对九锁峰高，擎天一柱，壮观杭山。岩前。旧遗仙迹，幻云根、直作画图看。多少乔松古木，真如舞凤飞鸾。",
      "西风匹马夕阳残。行路肯辞难。便乘此清游，欲寻仙去，心与身安。班超侯封万里，笑虚名、牢落满人间。试问潺潺流水，无心争似云间。"
    ]
  },
  {
    "id": "c16655df3d3bc3e1dc41f87c1b4391be",
    "title": "木兰花慢",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "好山晴更好，霭空翠，拥楼西。正雨沐秋清，晨暾照射，云气初开。山外飞鸦数点，看玉虹、斜绕碧螺堆。几簇人家如画，槿篱野路桥低。",
      "柴门鸡犬不惊猜。和气似春台。羡白叟黄童，顿深社鼓，稻满秋畦。误我虚名箕斗，叹镜中、华发早相催。休论无穷世事，满浮浊酒三杯。"
    ]
  },
  {
    "id": "c16655df3d3bc3e173f48536db33adb5",
    "title": "水调歌头",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "亭小可容膝，真似寄鹩枝。客来休讶迫窄，老子只随宜。凫鹤短长莫问，鹏鴳逍遥自适，何暇论成亏。万事一尊酒，齐物物难齐。",
      "种株梅，移个竹，凿些池。添他无限风月，尽可着吾诗。世上黄鸡白日，门外红尘野马，役役付儿痴。起舞一挥手，天外片云飞。"
    ]
  },
  {
    "id": "c16655df3d3bc3e173f485362405b8b3",
    "title": "水调歌头",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "十载几风雪，又酌玉京春。玉堂天上仙客，怜我倦红尘。却挽翩翩飞袂，东望赤霞晨气，高处访三神。上界足官府、翳凤快骑麟。",
      "感生平，歌慷慨，泪沾巾。天球苍佩，柰何偏属黑头人。岁晚相如多病，前日冯唐已老，憔悴不堪闻。长啸送明月，归枕北山云。"
    ]
  },
  {
    "id": "c16655df3d3bc3e176cc0cba6265d037",
    "title": "水调歌头·庆寿",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "过却元宵了，何处拥笙箫。喧传南州老子，花甲庆生朝。留取碧莲香露，为此玉壶春酒，风味胜葡萄。昨夜少微外，南极一星高。",
      "洒清谭，挥雪麈，尽风骚。金钗玉笋，笑供麟脯献蟠桃。得隽侯封千户，快意腰缠十万，此事付鸿毛。且挹阆风客，笙鹤伴游遨。"
    ]
  },
  {
    "id": "c16655df3d3bc3e176cc0cba578353de",
    "title": "水调歌头·庆寿",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "潇洒晋文物，奇伟鲁衣冠。暂赋淮南招隐，泉石寄清闲。才压建安六七，胸吞云梦八九，余子笑谈间。未颉水苍佩，虹气射龙泉。",
      "烛花妍，沉水焕，酒波翻。左弧纪瑞，莱衣五色戏斓斑。庭列森森玉树，座拥骈骈珠履，金碗蔗浆寒。何以祝君寿，一笑指南山。"
    ]
  },
  {
    "id": "c16655df3d3bc3e176cc0cba76da620b",
    "title": "水调歌头·庆寿",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "天上有仙客，家世说南州。精神炯炯秋水，胸次纳青丘。带取括苍风月，来听蓬莱环佩，笑阅几春秋。袖有如椽笔，落纸烂银钩。",
      "拥红金，披紫绮，尽风流。斗杓插子，蓂开九荚恰生朝。正好年当富贵，再展青云步武，鬓影未萧骚。伫见纶音下，万里快封侯。"
    ]
  },
  {
    "id": "c16655df3d3bc3e1d2fd485f8090ee43",
    "title": "百字谣",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "登临把酒，问黄楼人去，几番风雨。妙绝颍滨楼上赋，坡老龙蛇飞舞。千载风流，两翁笑傲，淮泗归谭麈。衣冠安在，我来空自延伫。",
      "下视阛阓喧尘，惨昏烟落日，西风鼙鼓。昔日争雄怀楚霸，百万屯云貔虎。世事茫茫，山川历历，不尽凭阑思。城头今古，黄河日夜东去。"
    ]
  },
  {
    "id": "c16655df3d3bc3e1d2fd485ffb751309",
    "title": "百字谣",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "水连天碧，更山光蘸绿，春醅初泼。不尽长淮平似掌，漠漠乱云堆雪。彩笔留诗，画船载酒，曾醉沙头月。胜游历历，输他鸥鹭能说。",
      "犹念歌吹楼西，执红牙度曲，那时留别。一片离愁天共远，目送征鸿明灭。杨柳春初，梅花雪后，旧梦还消歇。多情如许，教人添几华发。"
    ]
  },
  {
    "id": "c16655df3d3bc3e1fb9dd29b2c8a5b65",
    "title": "百字谣久雨得晴再用韵",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "海棠开也，问底事悭晴，檐花犹落。可惜风流天不借，都逐闲花浮薄。冷雨难禁，红脂洗脱，半露肤如玉。东风解事，未教飞点吟屋。",
      "清晓多谢天公，着晴暾烘透，嫣红重簇。欲谢看来还更好，犹自秾芳艳烁。瘦杜无情，老苏有句，未用论凄独。春愁多少，直拚付与春醁。"
    ]
  },
  {
    "id": "c16655df3d3bc3e1d60b7b1a23b72e44",
    "title": "百字谣再用韵",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "粗桃俗李，漫眼底纷纷，等闲开落。得似花仙夸艳质，暖透胭脂犹薄。梅不同时，芳心难聘，空妒肌如玉。自然佳丽，不须归荐华屋。",
      "最好一抹彩云，轻盈飞不去，漫空高簇。霁日浓薰浑欲醉，照映光风眩烁。遍倚栏干，狎渠清赏，聊为怜幽独。簪花醉也，夜深犹索芳醁。"
    ]
  },
  {
    "id": "c16655df3d3bc3e1e3b240f3eb1294ac",
    "title": "百字谣海棠",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "轻阴滞雨，正社燕新来，东风院落。十万红妆梳洗罢，翠袖春寒犹薄。富贵天姿，风流睡足，酒晕潮红玉。个般艳丽，怎教不贮金屋。",
      "遥想宫锦城中，向碧鸡坊里，笙歌围簇。万炬烧春花底宴，眩转红光相烁。对此翛然，向人如有诉，不禁清独。浩歌此曲，为渠倾倒尊醁。"
    ]
  },
  {
    "id": "c16655df3d3bc3e1eb1c9c8c27e39773",
    "title": "沁园春",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "说与黄花，九日今朝，同谁举觞。笑指点行囊，虽然羞涩，朅来闹市，怎忍荒凉。螯压橙香，酒浮萸紫，醉脱乌纱鬓欲霜。孤云外，是吾庐三径，归兴偏长。催人苒苒年光。",
      "问役役、浮生着甚忙。自东篱人去，总成陈迹，龙山饮散，几度斜阳。人物雕零。乾坤空阔，世事浮沉醉梦场。登高处，倚西风长啸，任我疏狂。"
    ]
  },
  {
    "id": "c16655df3d3bc3e1eb1c9c8c3bb683d9",
    "title": "沁园春",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "笑此山人，抛却白云，又来玉京。忆太华黄河，曾观钜丽，轻衫短帽，只恁飘零。鸥鹭洲边，杉萝溪上，尽可渔樵混姓名。瓶无粟，有西山芝熟，南涧芹生。",
      "底须役役劳形。但方寸宽闲百念轻。况末路逢人，眼应多白，东风吹我，鬓已难青。酒浪翻杯，剑霜闪袖，磊块频浇未肯平。何妨去，借相牛经读，料理归耕。"
    ]
  },
  {
    "id": "c16655df3d3bc3e1eb1c9c8cc24e2679",
    "title": "沁园春",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "阆风老仙，颉佩飞霞，翳凤骑麟。况眼窄乾坤，气凌河渭，胸吞渠禄，笔洒烟云。某水某丘，我觞我咏，物外何曾着一尘。萧闲处，狎沙鸥半席，更许谁分。",
      "图开家庆团栾。要说甚、垂弧岳降神。看延桂堂前，斑衣采采，茁兰阶下，玉树森森。绀发长新，丹芝未老，笑傲壶天不尽春。东山好，恐未容高卧，又起经纶。"
    ]
  },
  {
    "id": "c16655df3d3bc3e1a1ab36556463f6a5",
    "title": "沁园春·再次韵",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "混沌凿开，天险巍巍，东岩峻兮。是云髓凝成，半空高矗，天风吹裂，一线中开。妙出神功，高擎仙界，鸟道疑当太白西。凭高处，见云嘘岩腹，鼓舞风雷。",
      "落花香染桃鞋。快阔步青云志壮哉。便万里孤骞，超人间世，一枝高折，作月中梯。笔蘸天河，手扪象纬，笑傲风云入壮题。摩苍壁，扫龙蛇醉墨，翔舞徘徊。"
    ]
  },
  {
    "id": "c16655df3d3bc3e14dc8724ecaa24d63",
    "title": "沁园春·庆寿",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "缑山老仙，翳凤骖鸾，游戏尘寰。向五云深处，颉颃霞佩，三槐影里，突兀云冠。坐听玉笙，闲披宝笈，寄傲壶中日月闲。人都道，饮金茎秋露，风骨非凡。",
      "方瞳雪颔童颜。更清嚼梅花满肺肝。对银烛光中，霞杯麟脯，彩衣膝下，玉树芝兰。五老曾图，九龄初启，方寸心藏天地宽。从今去，记年年此酒，长对南山。"
    ]
  },
  {
    "id": "c16655df3d3bc3e14c45ad7cc1101b86",
    "title": "沁园春·次韵王尹赋东岩",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "娲皇补天，遗石两拳，几千仞兮。定苍龙擘峡，罅和天坼，浮屠卓锡，庐倚云开。世窄三千，天高尺五，日月低躔东复西。人间世，听晨昏钟鼓，撼半空雷。",
      "登临纱帽棕鞋。豁云梦、胸襟一快哉。想醉倚高寒，飞仙可挟，清游纪胜，俗子难梯。把酒乾坤，笑谭今古，崖藓摩挲认旧题。九关近，便骖鸾高举，云气徘徊。"
    ]
  },
  {
    "id": "c16655df3d3bc3e16e15cbcb8ec14da8",
    "title": "花心动·次韵咏荼蘼",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "翠雾前驱，舞青蛟、飞动一檐晴色。银凤翻空，球雪生香，风韵天然奇特。素艳连娟清露晓，搜香处、蝶栖难觅。这天与、水沉富贵，诗翁消得。",
      "好是神仙姑射。拥翠被香寒，甚般标格。特立春深，清閟兰幽，孤注惯谙寥寂。惜芳但恐东风老，怕香屑、碎琼堪惜。又不道、流年催人暗掷。"
    ]
  },
  {
    "id": "c16655df3d3bc3e148c9056b93e256e0",
    "title": "念奴娇·姑苏台怀古",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "飞台千尺。直雄跨层云，东南胜绝。当日倾城人似玉，曾醉台中春色。锦幄尘飞，玉箫声断，麋鹿来宫阙。荒凉千古，朱阑犹自明月。",
      "送目独倚西风，问兴亡往事，飞鸿天末。且对一尊浮大白，分甚为吴为越。物换星移，叹朱门、多少繁华消歇。渔舟歌断，夕阳烟水空阔。"
    ]
  },
  {
    "id": "c16655df3d3bc3e1dc7bf0e2f3ad16e9",
    "title": "青杏儿",
    "authorName": "周权",
    "authorId": "c16655df3d3bc3e1d1457b72d1457b72",
    "dynasty": "元",
    "content": [
      "两鬓点霜花，汉南柳、心事蹉跎。幼舆只合居岩谷，绳床近竹，柴门临水，任我婆娑。",
      "诗老日相过。爱苍苔、屐齿新蹉。生涯点检无多子，东篱种菊，南山种豆，醉后高歌。"
    ]
  },
  {
    "id": "c16655df3d52776f6c1178ebd5d0315c",
    "title": "一枝花",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "玉壶金世界。日月同光彩。仙童为活计、恋风采。觅药川源，日日西南采。收拾归碧海。始结金晶，九变还元不坏。",
      "熏透遍身香雾霭。涌出光明大。长生纯体现、傲物外。可界惺惺、动静都无昧。一体含融量，括古包今聚散，无挂无碍。"
    ]
  },
  {
    "id": "c16655df3d52776f02a4ed0a66076e7c",
    "title": "一剪梅·与张三老善友",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "春去秋来染鬓斑。日将月就，断送朱颜。铅亏汞水海源乾。亢尽琼酥，枯损金兰。",
      "好养三元闭五关。高奔日月，光射鳌山。结成圆宝雪霜寒。眼底如如，物外闲闲。"
    ]
  },
  {
    "id": "c16655df3d52776fa2984180f9c1479e",
    "title": "万年春",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "活计安闲，日日风月为真宰。心无挂。静听猿啼，似诉无生话。",
      "一味清凉，眼底无纤芥。光明大。内外辉辉，如托虚空界。"
    ]
  },
  {
    "id": "c16655df3d52776fa2984180b3f84b95",
    "title": "万年春",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "静听身中，火龙水虎争吟啸。真奇妙。风浪声繁，盘绕天光罩。",
      "炼结金霜，壶鼎推真造。成宝耀。地辉天净，□体无尘扰。"
    ]
  },
  {
    "id": "c16655df3d52776f36d44f5cfc98e17f",
    "title": "万年春中秋",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "秋夜银蟾，一天万里光如洗。清风细。拂拭乾坤，冰莹无纤翳。",
      "星光光沉，全露圆明体。白麾底。晃我神游，亲诣攀青桂。"
    ]
  },
  {
    "id": "c16655df3d52776f967af9d9c4bff3b3",
    "title": "上丹霄",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "正阳生，归癸地，气沉沉。产阴阳、偃月中心。化形龙虎，应时交媾不须擒。共成三体，长黄芽、香满乾□。",
      "性如珠，心如月，怀如玉，体如金。显九阳、绝尽纤阴。本来实相，应机隐显鬼神钦。太虚同量，莹无尘、跨古腾金。"
    ]
  },
  {
    "id": "c16655df3d52776fec1dfa41e3d0c657",
    "title": "大江东去",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "人生最贵，禀五行真气，千灵夙赋。首足方圆天地肖，反被阴阳陶铸。秋月春花，昨朝今日，断送红颜去。前程路险，到时手足无措。",
      "算来除却一身，轻肥青紫，总是闲家具。好把中间心裂碎，静里调和龙虎。孕出灵珍，天光内发，变作明珠库。外融空界，卓然独纵霞步。"
    ]
  },
  {
    "id": "c16655df3d52776fec1dfa41785bebca",
    "title": "大江东去",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "别山美玉，匠一合成器，乾坤体辨。两窍明开分日月，八卦九宫齐展。方寸心存，斡旋真要，乙木金相恋。幽人得趣，便将乾象推转。",
      "微微腾倒元精，只凭眼下，暗里兴雷电。万匝千回循旧路，迤逦乱飞银线。馥郁香尘，味能实腹，净体今相见。光飞如雪，这回识得头面。"
    ]
  },
  {
    "id": "c16655df3d52776fec1dfa416ccbcc19",
    "title": "大江东去",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "初功混沌，在机缄斡变，坎中一气。潜发氤氲初出地，升变阵云呈瑞。电掣雷轰，阴阳交会，致作廉纤雨。帝川飞过，化成玉鼎神水。",
      "溶溶九变生金，炼归离内，点化成阳体。神变离形摅妙用，独擅幕天席地。兀兀腾腾，随方应现，坦坦无拘系。含融一体，顿然超出生死。"
    ]
  },
  {
    "id": "c16655df3d52776fec1dfa413d1dacf9",
    "title": "大江东去",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "天元教显，正金莲朵朵，开遍时节。士庶官僚咸仰奉，缘觉声闻心说。悟者清凉，背之热恼，多口明真诀。诸人着眼，照开千古心月。",
      "了知诸相皆空，不生妄想，当体能消灭。境界真实无染著，种种抑绝分别。万境一心，现前孤觉，寂寂圆明彻。净无可触，太虚一体无别。"
    ]
  },
  {
    "id": "c16655df3d52776f2a6d58ab9e542508",
    "title": "木兰花令",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "两弦中，藏真造。阴阳返复，坎离颠倒。二气驱驰入炉灶。烹煎按候，药林不耗。",
      "异香馥郁风飘渺。金花吹绽，结成圆宝。净明实相非草草。虚空一样，大光融照。"
    ]
  },
  {
    "id": "c16655df3d52776f25665b36818586b5",
    "title": "水龙吟",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "闲人闲乐琴书味。行货药囊符水。顿然识破，沾名作解，蹉跎真计。枯木岩前累。要撅劣、诸缘总弃。剔开性月，时时不昧，忘神气，养虚体。",
      "炼就不空真智。向太虚、神妙成器。净明体态，纵横恢廓，一尘无翳。圆觉融三际。具庄严、法身纯粹。显如如了了，真常安住，彻无生理。"
    ]
  },
  {
    "id": "c16655df3d52776f25665b360fd1447e",
    "title": "水龙吟",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "宦途驰骤心贪职。官事何时能毕。力饶射日，名高为复，到今何济。休道功名遂。好身退、紧寻归计。啖古人糟粕，放怀湖上，泛扁舟，乐真味。",
      "颖悟安闲云水，恣逍遥、坦然无累。豁天宽胸臆，调神养气，无萦无系。性命俱相契。露实相、混融三际。看自强手段，斩钉截铁，把尘缘弃。"
    ]
  },
  {
    "id": "c16655df3d52776faeca1191dc4bd0df",
    "title": "水龙吟·赠李元法",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "绵绵一气冲关节。熏蒸遍流百脉。聚归乾鼎，象成龙虎，性情感结。精变高超越，功七返、九还无阙。炼成大药，通神显用，觉香味，遍身泄。",
      "焕吐丹光皎洁。晃灵台、一点如雪。常清常净，无馀无欠，圆明莹彻。显出真心月，射宇宙、了无尘屑。耸太虚法相，无生神妙，镇千万劫。"
    ]
  },
  {
    "id": "c16655df3d52776fd89a756a9f6c7b62",
    "title": "水龙吟·赠杨道宽",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "名高三昧丹青匠。貌出玄元古样。明金绘素，堂堂殊胜，本来真状。宝殿严供养。摄诸方、群魔胆丧。露说经消息，真风郁郁，感人人，总归向。",
      "外肃威仪瞻仰。内须明、物离心上。这些儿妙用，无为无作，无中有相。变机无障。纳十方、廓开玄量。契太空一点，虚无活计，壮神通藏。"
    ]
  },
  {
    "id": "c16655df3d52776f73f48536c474a6b4",
    "title": "水调歌头",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "人道无生趣，日就月相和。高奔用显鸟飞，离外宿灵柯。秀孕蕊珠嘉瑞，光射银蟾皎洁，显现月中娥。相会瑶池宴，时复醉金波。",
      "两同宫，七返火，九成金。长生体就，一真安住傲无何。聚散冥冥谁约，出入惺惺由我，玄妙苦无多。大都方寸用，法界总包罗。"
    ]
  },
  {
    "id": "c16655df3d52776f5765948437a2fe45",
    "title": "长相思",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "鼎乾坤，炼雌雄。阴变纯阳空像同。纵横妙体融。",
      "风乘我，我乘风。风我相乘法界中。无形空不空。"
    ]
  },
  {
    "id": "c16655df3d52776fe429ae791d269b8c",
    "title": "如梦令",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "万法心头可可。偃月抽添水火。淘炼结金晶，迸出圆明珠颗。",
      "证果。证果。一混虚空是我。"
    ]
  },
  {
    "id": "c16655df3d52776f59a1f3e5fd089079",
    "title": "江城子·令",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "曩甘聪黜体还隳。索玄机。守谦卑。地久天长，迤逦志迟疑。法弱马颠亡羁勒，风花阵，恣奔驰。",
      "纵横熟境意熙熙。慕台池。骋轻肥。荡散冲和，仙路隔云泥。再展维持天地手，抟真造，长灵仪。"
    ]
  },
  {
    "id": "c16655df3d52776f59a1f3e5c18ffd85",
    "title": "江城子·令",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "一江九曲虎龙奔。意雄雄。气融融。匝转昆仑，霹雳震乾坤。喷出金沙光的烁，明明相，混虚空。",
      "法身缥缈性恢弘。变无穷。体无踪。常应常静，法界显圆通。境摄一心空色混，无分别，契真风。"
    ]
  },
  {
    "id": "c16655df3d52776f75e60803f62f6f74",
    "title": "南柯子·与背道者",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "久静还思动，情甘爱海迷。仙凡两路似云泥。从此相分，不顾上天梯。",
      "莫学鹪鹩志，营营恋小枝。北溟鲲量愿君为。咫尺成鹏，准拟奋天池。"
    ]
  },
  {
    "id": "c16655df3d52776f84adf5e52ccdfbcb",
    "title": "南柯子·张道一问黄芽",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "阳动阴随变，黄芽渐长成。参差五叶发黄庭。珠蕊苞开，放出紫金英。",
      "始结神丹粒，清光宇泰生。从容透体缕霞明。内外辉辉，法界混惺惺。"
    ]
  },
  {
    "id": "c16655df3d52776f485f63265b040084",
    "title": "浪淘沙·令",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "休执相皆空。徒滞顽空。劳劳不见有中空。空里混成神妙体，空乃不空。",
      "此理是真空。物物明空。念无念念不争空。照见缘空成深智，方了圆空。"
    ]
  },
  {
    "id": "c16655df3d52776fa2d534f6e987d14b",
    "title": "减字木兰花",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "忘机索妙。万法皆空心上了。无徼无边。一片清光万里天。",
      "明明净体。不放星尘蝇点翳。内外圆融。正住空空法界中。"
    ]
  },
  {
    "id": "c16655df3d52776fa2d534f6090e118b",
    "title": "减字木兰花",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "蛮触非是。识破心颜如弃屣。痼疾云山。猿鹤相陪尽日闲。",
      "一壶风月。清净光明相照彻。内外俱空。无执空心触处通。"
    ]
  },
  {
    "id": "c16655df3d52776f767e8a49f20371b5",
    "title": "望蓬莱",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "修真客，守弱志须刚。金鼎满添留命药，玉炉频爇洞真香。心境总清凉。",
      "通玄妙，独据法中王。诸魅群魔俱炉灭，三阳九气用兵强。触处露堂堂。"
    ]
  },
  {
    "id": "c16655df3d52776f767e8a499e664e66",
    "title": "望蓬莱",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "涉尘客，念念苦贪饕。挂壁飞猱心纵乐，战风劣马意徒劳。熟境恣煎熬。",
      "甘执苦，心事冗如毛。争似劈摧情扰扰，且甜耕道乐陶陶。生死路能逃。"
    ]
  },
  {
    "id": "c16655df3d52776f97b5b8dabcf28fbb",
    "title": "满庭芳",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "一片闲心，孤云蓬迹，飘然不挂诸缘。九天池里，滚滚涌灵泉。浇溉黄芽瑞草，吐清净、光罩金莲。真消息，清风匝地，透骨自绵绵。",
      "混融成实相，显昂昂独立，笑傲禅天。任阴阳运变，劫力难煎。亘古常存不坏，拉真一、法界安然。无生灭，净明妙体，万里一婵娟。"
    ]
  },
  {
    "id": "c16655df3d52776fe007f8033c42e489",
    "title": "满庭芳·赠侯伯通善算法",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "天赋多能，纵横业擅，策量天地高低。数明日月，加减辨盈亏。山岳明分广阔，料江海、深浅皆知。方隅内，支分人物，一一见毫厘。",
      "廓开方寸径，求一真趣，九九为规。定身田精变，上下推移。共积三千数足，商除到、八百功齐。一乘妙，□□拈下，实际总无遗。"
    ]
  },
  {
    "id": "c16655df3d52776f05c3c41f75818bef",
    "title": "满庭芳·警堕道者",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "谩整巾袍，妄名清净，放搎劣马颠猿。利名丛里，徒炫有因缘。逐浪随波日日，不曾澄，湛灵源。堪嗟讶，闲模闲样，辜负慕玄玄。",
      "尔心还自忖，怕空迁日月，鬓雪垂肩。好捡情摄念，慧种心田。认取元初灵觉，常耕道、猎德绵绵。功三考，形神俱妙，洒洒证飞仙。"
    ]
  },
  {
    "id": "c16655df3d52776f3493bf3211c07942",
    "title": "解佩令",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "心清养浩。星尘无扰。近林泉、轮蹄不到。活计萧闲，任盈门、苔藓围绕。有满院、落花风扫。",
      "鹤鸣露冷，猿啼月皎。日相陪、松花瑶草。受用无为，也不曾、身外寻讨。悟衣珠、目前蓬岛。"
    ]
  },
  {
    "id": "c16655df3d52776f86e2f8c13d193e5d",
    "title": "解佩令·叹灯蛾",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "灯蛾种性。迷沉苦境。只贪寻、烛中花影。抵死身投，被烂炙、犹然不省。全错认、流萤艳冷。",
      "向明有意，因怀暗景。奈无功、忍死俄顷。识破炎光，不自炙、亡形亡命。落清凉、境中独兴。"
    ]
  },
  {
    "id": "c16655df3d52776f9c70a6d81d991387",
    "title": "踏莎行",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "动静忘机，聪明不作。悟来总把尘情削。心灯挑剔不曾昏，慧光遍照弥寥廓。",
      "常净常清，不耽不着。一真境上从盘礴。亦无牛像亦无人，卓然独立摅真乐。"
    ]
  },
  {
    "id": "c16655df3d52776f9c70a6d8be98c903",
    "title": "踏莎行",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "寂淡忘机，恬然养拙。些儿妙处人难别。冥冥杳杳涤神珠，昏昏默默开心月。",
      "万劫云收，一天朗彻。清明净体如冰雪。不增不减显圆成，惺惺洒洒无生灭。"
    ]
  },
  {
    "id": "c16655df3d52776fcd9607ffc125973e",
    "title": "踏莎行·原调作灵寿杖",
    "authorName": "刘志渊",
    "authorId": "c16655df3d52776fd1457b72d1457b72",
    "dynasty": "元",
    "content": [
      "灵寿一枝，瘦同鹤胫。肌轻体赤幽人称。住行坐卧不相离，穿云过水常随定。",
      "豁散迷津，指回斜径。扶危助险通神圣。依时搅拨虎龙争，尖挑日月乾坤莹。"
    ]
  },
  {
    "id": "c16655df3e0f5b2b6c8372c724eda37a",
    "title": "罗唝曲",
    "authorName": "宋无",
    "authorId": "c16655df3e0f5b2bd1457b72d1457b72",
    "dynasty": "元",
    "content": [
      "玉井荷花碧，中藏偶意深。绿房千万菂，多少可怜心。"
    ]
  },
  {
    "id": "c16655df3e0f5b2b83cfc9c2688a57e0",
    "title": "竹枝词",
    "authorName": "宋无",
    "authorId": "c16655df3e0f5b2bd1457b72d1457b72",
    "dynasty": "元",
    "content": [
      "莫折阊门杨柳条，带将离恨过枫桥。向道春愁不禁荡，兰舟长放橹轻摇。"
    ]
  },
  {
    "id": "c16655df3e55b2da30322dc4b2e4d714",
    "title": "水龙吟·咏扬州明月楼",
    "authorName": "贯云石",
    "authorId": "c16655df3e55b2dad1457b72d1457b72",
    "dynasty": "元",
    "content": [
      "晚来碧海风沉，满楼明月留人住。璚花香外，玉笙初响，修眉如妒。十二阑干，等闲隔断，人间风雨。望画桥檐影，紫芝尘暖，又唤起、登临趣。",
      "回首西山南浦。问云物、为谁掀舞。关河如此，不须骑鹤，尽堪来去。月落潮平，小衾梦转，已非吾土。且从容对酒，龙香涴茧，写平山赋。"
    ]
  },
  {
    "id": "c16655df3e55b2da64ad7248b02a742e",
    "title": "落梅风",
    "authorName": "贯云石",
    "authorId": "c16655df3e55b2dad1457b72d1457b72",
    "dynasty": "元",
    "content": [
      "新秋至，人乍别，顺长江水流残月。悠悠画船东去也！",
      "这思量起头儿一夜。"
    ]
  },
  {
    "id": "c16655df3e55b2da9f8c434af8cedad1",
    "title": "殿前欢",
    "authorName": "贯云石",
    "authorId": "c16655df3e55b2dad1457b72d1457b72",
    "dynasty": "元",
    "content": [
      "楚怀王，忠臣跳入汨罗江。《离骚》读罢空惆怅，日月同光。",
      "伤心来笑一场，笑你个三闾强，为甚不身心放？沧浪污你？你污沧浪？"
    ]
  },
  {
    "id": "c16655df3e55b2daad76c108a25789c9",
    "title": "蝶恋花·钱塘灯夕",
    "authorName": "贯云石",
    "authorId": "c16655df3e55b2dad1457b72d1457b72",
    "dynasty": "元",
    "content": [
      "灯意留人云自列。六市轻帘，斗露钱塘月。十二修鬟流翠结。东风摇落仙肌雪。",
      "浅浅银壶催晓色。兰影香中，总是江南客。去国一场春梦灭。关情不记分吴越。"
    ]
  },
  {
    "id": "c16655df3e55b2da29c23f1cd8d8262f",
    "title": "清江引·弃微名去来心快哉",
    "authorName": "贯云石",
    "authorId": "c16655df3e55b2dad1457b72d1457b72",
    "dynasty": "元",
    "content": [
      "弃微名去来心快哉，一笑白云外。知音三五人，痛饮何妨碍？醉袍袖舞嫌天地窄。"
    ]
  },
  {
    "id": "c16655df3e7fcdf473f48536e7badafa",
    "title": "水调歌头",
    "authorName": "陆仁",
    "authorId": "c16655df3e7fcdf4d1457b72d1457b72",
    "dynasty": "元",
    "content": [
      "露冷广寒夜，唤醒玉真愁。银桥忆得飞度，曾侍上皇游。一曲霓裳按罢，两袖天香归后，人去已千秋。笑倚金粟树，斜插玉搔头。",
      "忆钱塘，今夜月，也如钩。题诗欲寄红叶，又怕水西流。谁把琵琶弹恨，愁绝多情司马，不是在江州。醉饮玉山里，有雾绕飞楼。"
    ]
  },
  {
    "id": "c16655df3e7fcdf4afb9d93c24a92f4f",
    "title": "和西湖竹枝词二首",
    "authorName": "陆仁",
    "authorId": "c16655df3e7fcdf4d1457b72d1457b72",
    "dynasty": "元",
    "content": [
      "山下有湖湖有湾，山上有山郎未还。记得解侬金络索，系郎腰下玉连环。"
    ]
  },
  {
    "id": "c16655df3e7fcdf4afb9d93c65169a25",
    "title": "和西湖竹枝词二首",
    "authorName": "陆仁",
    "authorId": "c16655df3e7fcdf4d1457b72d1457b72",
    "dynasty": "元",
    "content": [
      "郎别心绪乱如麻，孤山山角有梅花。折得梅花赠郎别，梅子熟时郎到家。"
    ]
  },
  {
    "id": "c16655df3f9d9e569102429d8d55c157",
    "title": "竹枝词二首",
    "authorName": "陈樵",
    "authorId": "c16655df3f9d9e56ab1a4d0dcf1f78fe",
    "dynasty": "元",
    "content": [
      "望夫石上望夫时，杜宇朝朝劝妾归。未必望夫身化石，且向征夫屋上啼。"
    ]
  },
  {
    "id": "c16655df3f9d9e569102429dcb30ba2a",
    "title": "竹枝词二首",
    "authorName": "陈樵",
    "authorId": "c16655df3f9d9e56ab1a4d0dcf1f78fe",
    "dynasty": "元",
    "content": [
      "僻亭女儿坐可怜，今年同上采莲船。妾心恰是荷心苦，只食么荷不食莲。"
    ]
  },
  {
    "id": "c16655df404a14f3f22e8d7ac9e88b1d",
    "title": "西湖竹枝词",
    "authorName": "掌机沙",
    "authorId": "c16655df404a14f3d1457b72d1457b72",
    "dynasty": "元",
    "content": [
      "南北峰头春色多，湖山堂下来棹歌。美人荡桨过湖去，小雨细寒生绿波。"
    ]
  },
  {
    "id": "c16655df4149b31b626a4d894d2b8c2c",
    "title": "小重山·风雨折枝词",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "早是清明应候风。势如沧海浪、怒号空。更兼泼火雨冥蒙。如何得、枝上有残红。",
      "最惜牡丹丛。晓来吹尽折、教儿童。且为支拄曲阑中。还堪否、留客一尊同。"
    ]
  },
  {
    "id": "c16655df4149b31bccd60c32c6af77e0",
    "title": "小重山·蕤女归宁还襄阳",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "江渚蒹葭白露晞。云间浑未有、蚤鸿飞。人情难在别庭闱。携诸幼、孤艇溯流归。",
      "七十古来稀。乃翁筋力，尚未衰微。岘山不是远相违。犹能往、清泪莫沾衣。"
    ]
  },
  {
    "id": "c16655df4149b31b3461adbc682f3c06",
    "title": "六州歌头·赋木莲花",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "灵均不信，木末搴芙蓉。徒自洁，好奇服，芰荷缝。看心胸。霁月光风。似爱莲叟，云难狎，应亦未观，林下淡丰容。坐荫高花十丈，身疑在，玉井三峰。甚东皇遣与，桃李斗春浓。男色昌宗。",
      "失昌丰。访平泉记，奇草木，惟赤柏，与金松。岷岭导江，浩浩发临邛。进吴侬。万里江南北，行欲遍，未曾逢。堪怅恨，风与雨，苦相攻。怕学琼花不坠，潜飞去，地上无踪。柰明朝酒醒，空对夕阳春。流水溶溶。"
    ]
  },
  {
    "id": "c16655df4149b31bdc41f87c5af11502",
    "title": "木兰花慢",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "畅光风袅袅，转幽蕙，泛崇兰。最上已清明，相期一日，百岁逢难。秋千自儿女事，快邻翁、覆手羽觞乾。莫道韶华一月，从今已属春残。",
      "故人回首隔长安。轮值下金銮。对赐火新烟，应思韨禊，何地江干。依然齿牙牢在，并年时、花似露中看。独赖中书未老，言时发尚冲冠。"
    ]
  },
  {
    "id": "c16655df4149b31b75ee5b5443f829b0",
    "title": "木兰花刘子善得常德寿梅图持归镇江寿其父梅轩",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "寿梅纸本传常武。远寿梅轩归北固。爱梅无有似君贪，东极吴中西尽楚。",
      "黄昏清浅孤山路。能对春风旬日许。不如满岁画中看，冷蕊疏枝常照户。"
    ]
  },
  {
    "id": "c16655df4149b31b60e6edd72f6736fb",
    "title": "水调歌头·幽居",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "开轩对朝爽，吾亦爱吾庐。君亭有笏堪柱，人道富于余。尚恐轩裳念在，前日朱门故态，消释未全除。反覆看如此，侬岂据渐渠。",
      "最同是，烟减灶，斧生鱼。年年客里相值，佳兴负当初。纵使轩亭无恙，亦取山灵抵掌，猿鹤怨移书。尊酒酹江月，何日赋归欤。"
    ]
  },
  {
    "id": "c16655df4149b31ba07b643e649cdc22",
    "title": "兰陵王",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "雪崖雪。玉垒浮云变灭。蓬婆外、晴白界天，西岭窗涵古今绝。秦山置下列。类媵姬姜娣侄。望太白、三百去天，六月人犹失炎热。缁尘苦为涅。问谁可配兹，千仞高洁。惟君雅号相优劣。",
      "有北正寒冽，传将移节，及门再命益磬折。未闻赐环玦。我拙。误名窃。甚此日徵书，亦到岩穴。何人轣辘同车辙。华首最相悦，忍为轻别。定成竹否，乞为汝，负羁绁。"
    ]
  },
  {
    "id": "c16655df4149b31b11960516d63318eb",
    "title": "玉漏迟·与畅纯父学士同舟过鹿门山",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "溯丹青未了。森然玉立，相迎云表。劳苦诗人，郑重鹿门清晓。耆旧犹今好在，算窃比、山灵年少。青盖照。宜余翠葆，萧萧华皎。",
      "渺渺。汉水沧波，间流尽人间，几多悲啸。□对羊公片石，一尊相吊。唤起长庚小妾，试看坐、金鞍歌笑。飞蚋小。淡淡长空孤鸟。"
    ]
  },
  {
    "id": "c16655df4149b31bbd409dbaa543e3a4",
    "title": "石州慢",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "高与双崖，冯雪魏青，三子皆人杰。当年惯见中宵，天外德星难拆。华觞雕俎，清辞细切琅玕，定应袖有锟铻铁。而我独离群，卧南阳甘节。",
      "书绝。故人石影新翻，欲谱调疏声拙。谁遣巫阳，唤起腾王长别。珠帘画栋，萦飞南浦朝云，当时此句虽清切。何似倚危阑，满西山晴雪。"
    ]
  },
  {
    "id": "c16655df4149b31b6fe976b7ab8c400a",
    "title": "江梅引",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "年年江上见寒梅。几枝开。暗香来。疑是月宫，仙子下瑶台。冷艳一枝折入手，断魂远，相思切，寄与谁。",
      "怨极恨极嗅玉蕊。念此情，家万里。暮霞散绮楚天外，几片轻飞。为我多愁，特地点征衣。我已飘零君又老，正心碎，那堪闻，塞管吹。"
    ]
  },
  {
    "id": "c16655df4149b31b002b427fde63dd92",
    "title": "定风波",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "五马双旌出郡堂。归来椽笔对凝香。只为好书天作意。相戏。故生三秀在毫芒。",
      "不是画师生手触。拳曲。层云连叶几何长。我有一占君试记。何事。已开他日判花祥。"
    ]
  },
  {
    "id": "c16655df4149b31b09c588e453838b07",
    "title": "定风波·题轴轩左右埋二石槛植荷其中",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "旋汲清泉石斛方。便疑身已置江乡。八九吞胸云梦小。应笑。白头儿戏未曾忘。",
      "荷叶且看张翠盖。此外。芙蓉谁望集朱裳。还有不如人意处。遮去。碧天明日照泱泱。"
    ]
  },
  {
    "id": "c16655df4149b31b9fd35956b6168fd9",
    "title": "江梅引谢王子勉提刑送江梅二首其一",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "西湖不近上林隈。问江梅。定谁栽。莫是冥鸿，衔子远飞来。紫陌游人多不识，但惊看，青天霁，一树开。",
      "独有使君怜寂寞，为持杯。能几回。玉纤横管东风外，落日楼台。不恨明朝，飞雪满苍苔。恨杀南溪调鼎手，恐迟暮，到而今，霜鬓催。"
    ]
  },
  {
    "id": "c16655df4149b31bd8514caff009d325",
    "title": "南乡子",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "日觉鬓霜加。欲对清尊恋物华。离别纷纷长眩眼，生花。易散难搏掌上沙。",
      "蓬意不依麻。未必移居汉水涯。前日曾于遗集序，张夸。素范清风有几家。"
    ]
  },
  {
    "id": "c16655df4149b31b3fc0d83f853d06a6",
    "title": "南乡子·次冯雪崖韵二首",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "荆宪品皆加。才罢还除世共华。恨杀岘山山下路，梅花。谁醉双瓶玉照沙。",
      "涂水听宣麻。行脚阳春起未涯。君去莫嗟风土异，堪夸。君祖乡邻我祖家。"
    ]
  },
  {
    "id": "c16655df4149b31bb3700ec405e4eb16",
    "title": "南乡子·游洪山寺",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "良月大洪山。枫叶青青柏叶殷。一树桃花修竹里，天悭。连见春风一岁闲。",
      "争挽插云鬟。日暮金鞍未拟还。偏与歌姝相映照，朱颜。应笑诗人两鬓斑。"
    ]
  },
  {
    "id": "c16655df4149b31b6d3281ab078b64dc",
    "title": "洞仙歌·对梅",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "疏枝冷蕊，腊前时初破。年后才多玉妃堕。问梅轩白发，寂对空株，期三百六十，谁同幽坐。",
      "孔方兄善幻，半幅溪藤，貌出缁尘素衣涴。当盛暑展图看，遽失炎蒸，甚欲摘倾筐三个。又却被、旁人劝休休，怕他日盐羹，凤毛无和。"
    ]
  },
  {
    "id": "c16655df4149b31b7e91a858e07eae63",
    "title": "洞仙歌·石山",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "伊谁斧凿，此玲珑岩岫。至巧先天化工手。又不知何地，夜壑深藏，今留待、白发诗人携走。",
      "向宣和废苑，睥睨高株，欲转愁回万千首。期出处与君偕，立则参前，卷密可怀之襟袖。尚未敢、云能此私从，怕雷雨冥冥，六丁来取。"
    ]
  },
  {
    "id": "c16655df4149b31bfc56a7818e44a318",
    "title": "贺新郎",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "杜宇为谋拙。只当时西州，已报鳖灵功烈。何事为心轻传禅，坐取名隳身灭。化怨鸟、春山啼血。试听不如归去语，怕君远、未晓吾能说。冤愤在，失金阙。",
      "胡为不叩天阍裂。枉人闲丁宁，控诉欲求谁雪。蜀道思归诚何有，便隔云山千叠。一再举、犹堪横绝。苦趣东君行不早，到千红、万紫飞时节。呼谢豹，慎扪舌。"
    ]
  },
  {
    "id": "c16655df4149b31b5cc1c2b82ebd3021",
    "title": "浣溪沙·舟中纪事",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "白发年来自笑余。孔方从有绝交书。谁怜多病曲生疏。",
      "两岸行人争抵掌，谁家舟上载篮舆。江南休问看山无。"
    ]
  },
  {
    "id": "c16655df4149b31b3771a05ac7be1eeb",
    "title": "水调歌头·岳阳寄定庵王万户",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "兹游太奇绝，我亦壮君侯。春风殷地悲啸，笳鼓万貔貅。平昔心胸吞著，八九江南云梦，今上岳阳楼。尊酒浣尘土，山雨战青油。",
      "竟陵客，又挟病，入西州。惟余与汝湍水，东决则东流。遥想凝香画戟，谈笑兜鍪昼息，莫赋大刀头。麟阁看他日，居右有人不。"
    ]
  },
  {
    "id": "c16655df4149b31b51cdc8de0ddda020",
    "title": "满江红·送张子正广西宣慰司都事",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "瘴海盲风，更谁避、楼船樯折。长记得、铙歌归路，获嘉时节。日夜丹青麟阁梦，论功才补朱衣缺。问世间、求宠有门无，终迷辙。",
      "为此错，平生铁。逾岭峤，皆炎热。独梅花万里，桂林冰雪。跃马十年销髀肉，远游一债偿难彻。笑悠悠、造物戏人哉，冠缨绝。"
    ]
  },
  {
    "id": "c16655df4149b31bd875964becb772c9",
    "title": "满江红·送李景山使交趾",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "六韶江山，十年厌、拿舟还辙。但只有、日南遐域，未尝持节。八月秋风来朔漠，燕然已没鞍鞯雪。料此时、铜柱瘴云收，无炎热。",
      "衔尺一，行宜决。烦重为，雕题说。道皇元威德，万方臣妾。直以越裳声教阻，千金装匦渠谁屑。要降王、明日共輶轩，来金阙。"
    ]
  },
  {
    "id": "c16655df4149b31b1abbbe850cd7fa2d",
    "title": "水调歌头·送徐大山",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "崇仁送行役，回首十周星。因今常武丞去，衣绣记曾经。西北桃源山峻，东北洞庭春尽，浩浩际沧溟。鄂渚玉薪米，连月雨冥冥。",
      "天气佳，殊未暮，莫扬舲。便令绾印迟上，谁夺老槐厅。一语嗟卑乌用，览镜还宜自重，如此鬓毛青。轩冕暮涂看，驭日与鞭霆。"
    ]
  },
  {
    "id": "c16655df4149b31b10c40d20ac219a09",
    "title": "满江红·廉野云左揆求赋南园",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "面势林塘，紧横睫、觚棱如削。还更比、城南韦杜，去天盈握。便有名园能甲乙，他山峛崺先尊岳。甚一花一石，总都将平泉学。",
      "虽鬓发，流光觉。浑未厌，明来数。有庆云善谱，新声天乐。正乐关弓鸿鹄至，可知弃屣麒麟阁。只北山逋客负尘缨，沧浪濯。"
    ]
  },
  {
    "id": "c16655df4149b31b3b08abe53dc9a078",
    "title": "满庭芳·寄赵宣慰平远",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "有北先寒，来时鸿雁，记经何地初霜。问渠鹅鹳，何苦上颜行。浩荡烟波万顷，怕谁去、争许三湘。聊容与，谁求系帛，传语寄炎荒。",
      "丹山如凤鸟，相逢定是，问我行藏。说于今华发，为汝增伤。晚笑巢阿览德，莫贪快、千仞翱翔。和鸣拟，从吹嶰管，终不似朝阳。"
    ]
  },
  {
    "id": "c16655df4149b31b3f794bd458154d12",
    "title": "虞美人·玉梳赠内子",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "相辉瑜珥瑶钗凤。宝翼蜻蜓动。新妆又得水苍梳。人道秋风何物不琼踞。",
      "人无玉质容何害。玉德斯堪爱。尚惭犹未十分全。听取明年环佩戛璆然。"
    ]
  },
  {
    "id": "c16655df4149b31beda920bc80b59cbd",
    "title": "虞美人·牧庵即事为李元素作",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "竹风吹落疏疏雨。纨扇收残暑。小轩蓦地细香来。莫是邻家早有木犀开。",
      "玉环穿耳谁家女。自献歌金缕。新声和彻紫檀槽。袖出乌丝才说要挥毫。"
    ]
  },
  {
    "id": "c16655df4149b31bc7f1732cea608172",
    "title": "鹧鸪天·遐观堂暮饮",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "谁道夔龙不致君。白头离乱不曾闻。三秦碧树生春色，千里青山入暮云。",
      "何事业，底功勋。百年五十已中分。从今万八千场醉，莫酹刘伶荷锸坟。"
    ]
  },
  {
    "id": "c16655df4149b31b67df5c8c63bb78d6",
    "title": "阳春曲",
    "authorName": "姚燧",
    "authorId": "c16655df4149b31bd3890178f0969691",
    "dynasty": "元",
    "content": [
      "笔头风月时时过，眼底儿曹渐渐多。有人问我事如何？",
      "人海阔，无日不风波。"
    ]
  },
  {
    "id": "c16655df451b266b4d108839056621c5",
    "title": "水仙子",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "东风花外小红楼。南浦山横翠黛愁。春寒不管花枝瘦。无情水自流。",
      "檐前燕语娇柔。惊回幽梦，难寻旧游。落日帘钩。"
    ]
  },
  {
    "id": "c16655df451b266b574e3d03de45de0a",
    "title": "人月圆",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "惊回一枕当年梦，渔唱起南津。画屏云嶂，池塘春草，无限消魂。",
      "旧家应在，梧桐覆井，杨柳藏门。闲身空老，孤篷听雨，灯火江村。"
    ]
  },
  {
    "id": "c16655df451b266b7b2869b23211d1cd",
    "title": "折桂令",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "片轻帆、水远山长。鸿雁将来，菊蕊初黄。碧海鲸鲵，兰苕翡翠，风露鸳鸯。",
      "问音信、何人谛当。想情怀、旧日风光。杨柳池塘。随处雕零，无限思量。"
    ]
  },
  {
    "id": "c16655df451b266b63a2cb0be46b3d90",
    "title": "太常引·伤逝",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "门前杨柳密藏鸦。春事到桐花。敲火试新茶。想月佩、云衣故家。",
      "苔生雨馆，尘凝锦瑟，寂寞听鸣蛙。芳草际天涯。蝶栩栩、春晖梦华。"
    ]
  },
  {
    "id": "c16655df451b266bdd67b061ec48bba6",
    "title": "太常引·寿彝斋",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "柳阴濯足水侵矶。香度野蔷薇。芳草绿萋萋。问何事、王孙未归。",
      "一壶浊酒，一声清唱，帘幕燕双飞。风暖试轻衣。介眉寿、遥瞻翠微。"
    ]
  },
  {
    "id": "c16655df451b266b2eabdb0f5589404b",
    "title": "忆秦娥",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "参差玉。笙声暮起瑶台曲。瑶台曲。轻风香浸，夜凉肌粟。",
      "黄云巧缀飞霞绿。清吟未断秋霖续。秋霖续。恐辜花意，倒尊中醁。"
    ]
  },
  {
    "id": "c16655df451b266b2eabdb0f69adbbea",
    "title": "忆秦娥",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "扶疏玉。蟾宫树影阑干曲。阑干曲。一襟香露，几枝金粟。",
      "姮娥镜里秋云绿。无端风雨声相续。声相续。不须澄霁，为沽醽醁。"
    ]
  },
  {
    "id": "c16655df451b266be429ae7972524846",
    "title": "如梦令",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "削迹松陵华寓。藏密白云深处。造物已安排，万事何须先虑。",
      "归去。归去。海鹤山猿同住。"
    ]
  },
  {
    "id": "c16655df451b266b79bb00135bfa5c09",
    "title": "江城子",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "满城风雨近重阳。湿秋光。暗横塘。萧瑟汀蒲，岸柳送凄凉。亲旧登高前日梦，松菊径，也应荒。",
      "堪将何物比愁长。绿泱泱。绕秋江。流到天涯，盘屈九回肠。烟外青萍飞白鸟，归路阻，思微茫。"
    ]
  },
  {
    "id": "c16655df451b266b54e4355537d87e9a",
    "title": "江城子·感旧",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "窗前翠影湿芭蕉。雨潇潇。思无聊。梦入故园，山水碧迢迢。依旧当年行乐地，香径杳，绿苔饶。",
      "沉香火底坐吹箫。忆妖娆。想风标。同步芙蓉，花畔赤阑桥。渔唱一声惊梦觉，无觅处，不堪招。"
    ]
  },
  {
    "id": "c16655df451b266b218c5adacc25b8cb",
    "title": "南乡子·东林桥雨篷梦归",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "篷上雨潺潺。篷底幽人梦故山。涧户林扉元不闭，萧闲。只有飞云可往还。",
      "波冷玉珊珊。一壑松风引佩环。咏得池塘春草句，更阑。行尽千峰半霎间。"
    ]
  },
  {
    "id": "c16655df451b266bb7586118381f8e67",
    "title": "柳梢青·赠妓小琼英",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "楼上玉笙吹彻。白露冷、飞琼佩玦。黛浅含颦，香残栖梦，子规啼月。",
      "扬州往事荒凉，有多少、愁萦思结。燕语空梁，鸥盟寒渚，画阑飘雪。"
    ]
  },
  {
    "id": "c16655df451b266b672af4432152a20e",
    "title": "清平乐·在荆溪作",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "汀烟溪树。总是伤心处。望断溪流东北注。梦逐孤云归去。",
      "山花野鸟初春。渔郎樵叟南津。谁识摧颓老子，醉人推骂从嗔。"
    ]
  },
  {
    "id": "c16655df451b266b8ec6222e4897af8a",
    "title": "鹊桥仙",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "富豪休恃。英雄休使。一旦繁华如洗。鹊巢何事借鸠居，看数载、主三易矣。",
      "东家烟起。西家烟起。无复碧翚朱棨。我来重宿半间云，算旧制、唯余此耳。"
    ]
  },
  {
    "id": "c16655df451b266b4334969f0894d4cf",
    "title": "蝶恋花",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "夜永愁人偏起早。客鬓萧萧，镜里看枯槁。雨叶铺庭风为扫。闭门寂寞生秋草。",
      "行路难行悲远道。说着客行，真个令人恼。久客还家贫亦好。无家漫自伤怀抱。"
    ]
  },
  {
    "id": "c16655df451b266b9c70a6d812897098",
    "title": "踏莎行",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "春渚芹蒲，秋郊梨枣。西风沃野收红稻。檐前炙背媚晴阳，天涯转瞬萋芳草。",
      "鲁望渔村，陶朱烟岛。高风峻节如今扫。黄鸡啄黍浊醪香，开门迎笑东邻老。"
    ]
  },
  {
    "id": "c16655df451b266bc2ebbe3b5ac01d86",
    "title": "鹧鸪天",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "笠泽沿回十五年。亲知情义日堪怜。偷见三顾吾何有，俗士群讥自省愆。",
      "聊复尔，岂其然。田翁轻慢牧童颠。乃知造物深相与，急使江湖棹去船。"
    ]
  },
  {
    "id": "c16655df451b266b0613d3a72432fb0c",
    "title": "凭栏人",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "客有吴郎吹洞箫，明月沉江春雾晓。湘灵不可招，水云中，环佩摇。"
    ]
  },
  {
    "id": "c16655df451b266b83cfc9c21eae956f",
    "title": "竹枝词",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "钱王墓田松柏稀，岳王祠堂在湖西。西泠桥边草春绿，飞来峰头乌夜啼。"
    ]
  },
  {
    "id": "c16655df451b266b83cfc9c2cf4d464a",
    "title": "竹枝词",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "湖边女儿红粉妆，不学罗敷春采桑。学成飞燕春风舞，嫁与燕山游冶郎。"
    ]
  },
  {
    "id": "c16655df451b266b83cfc9c2cf3820d2",
    "title": "竹枝词",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "阿翁闻说国兴亡，记得钱王与岳王。日暮狂风吹柳折，满湖烟雨绿茫茫。"
    ]
  },
  {
    "id": "c16655df451b266b83cfc9c2f8f4fc75",
    "title": "竹枝词",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "春愁如雪不能消，又见清明卖柳条。伤心玉照堂前月，空照钱唐夜夜潮。"
    ]
  },
  {
    "id": "c16655df451b266b83cfc9c2ec1d4f1f",
    "title": "竹枝词",
    "authorName": "倪瓒",
    "authorId": "c16655df451b266b2df45244792c7b5a",
    "dynasty": "元",
    "content": [
      "嗈嗈归雁度春江，明月清波雁影双。化作斜行筝上字，长弹幽恨隔纱窗。"
    ]
  },
  {
    "id": "c16655df45257b304667a427cea4bd76",
    "title": "菩萨蛮二首",
    "authorName": "萧淑兰",
    "authorId": "c16655df45257b30b49c63fab49c63fa",
    "dynasty": "元",
    "content": [
      "【其一】",
      "天教刘阮迷蓬岛，桃花片片依芳草。",
      "芳草惹春思，王孙知不知？",
      "妾身轻似叶，君意坚如铁。",
      "妾意为君多，君心弃妾那。",
      "【其二】",
      "有情潮落西陵浦，无情人向西陵去。",
      "去也不教知，怕人留恋伊。",
      "忆了千千万，恨了千千万。",
      "毕竟忆时多，恨时无奈何。"
    ]
  },
  {
    "id": "c16655df45454284beda27da2457f0d0",
    "title": "清平乐·题碧梧苍石图",
    "authorName": "赵由俊",
    "authorId": "c16655df45454284d1457b72d1457b72",
    "dynasty": "元",
    "content": [
      "楚云迷断。桃叶江南岸。春去秋来情汗漫。愁绝一行新雁。",
      "锦书欲寄双成。殷勤为谢芳卿。明月碧梧凉夜，有谁知度箫声。"
    ]
  },
  {
    "id": "c16655df4693533c73f485365cc86111",
    "title": "水调歌头",
    "authorName": "于立",
    "authorId": "c16655df4693533cd1457b72d1457b72",
    "dynasty": "元",
    "content": [
      "微红晕双脸，浑黛写新愁。好似霓裳仙侣，曾向月中游。忆得影娥池上，金粟盈盈满树，风露九天秋。折取一枝去，簪向玉人头。",
      "夜如年，天似水，月如钩。只恐芳时暗换，脉脉背人流。莫唱竹西古调，唤醒三生杜牧，遗梦绕扬州。醉跨青鸾去，双阙对琼楼。"
    ]
  },
  {
    "id": "c16655df46ad8966574e3d0382ecf539",
    "title": "人月圆",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "茫茫大块洪炉里，何物不寒灰。古今多少，荒烟废垒，老树遗台。",
      "太行如砺，黄河如带，等是尘埃。不须更叹，花开花落，春去春来。"
    ]
  },
  {
    "id": "c16655df46ad8966574e3d039f1f0b70",
    "title": "人月圆",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "自从谢病修花史，天意不容闲。今年新授，平章风月，检校云山。",
      "门前报道，曲生来谒，子墨相看。先生正尔，天张翠幕，山拥云鬟。"
    ]
  },
  {
    "id": "c16655df46ad8966ac8a4d399177a721",
    "title": "太常引",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "临流相唤百东坡。君试舞，我当歌。不乐欲如何。看白发、今年渐多。",
      "青天白日，斜风细雨，尽付一渔蓑。天地作行窝。把万物、都名太和。"
    ]
  },
  {
    "id": "c16655df46ad8966ac8a4d39cb174e13",
    "title": "太常引",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "冥鸿有意避云罗。问何处，是行窝。今古一渔蓑。收揽了、闲人最多。",
      "求田问舍，君休笑我，两鬓已成皤。髀肉尽消磨。浑换得、功名几何。"
    ]
  },
  {
    "id": "c16655df46ad8966ac8a4d39745ab6ab",
    "title": "太常引",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "男儿勋业古来难。叹人世，几千般。一梦觉邯郸。好看得、浮生等闲。",
      "红尘尽处，白云堆里，高卧对青山。风味似陈抟。休错比、当年谢安。"
    ]
  },
  {
    "id": "c16655df46ad89669ae8cc40f811ea7d",
    "title": "木兰花",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "锦云十里川妃供。一棹晚凉风款送。只愁无处着清香，满载月明船已重。",
      "冰壶水鉴元空洞。天意似嫌红翠拥。并教风露入吟尊，不惜秋光浑减动。"
    ]
  },
  {
    "id": "c16655df46ad89669ae8cc40b7f22d68",
    "title": "木兰花",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "未开常探花开未。又恐开时风雨至。花开风雨不相妨，说甚不来花下醉。",
      "百年枉作千年计。今日不知明日事。春风欲劝座中人，一片落红当眼坠。"
    ]
  },
  {
    "id": "c16655df46ad89669ae8cc404a05e604",
    "title": "木兰花",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "西山不似庞公傲。城府有楼山便到。欲将华发染晴岚，千里青青浓可扫。",
      "人言华发因愁早。劝我消愁惟酒好。夜来一饮尽千钟，今日醒来依旧老。"
    ]
  },
  {
    "id": "c16655df46ad896673f485363d1f805e",
    "title": "水调歌头",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "一诺与金重，一笑对河清。风花不遇真赏，终古未全平。前日青春归去，今日尊前笑语，春意满西城。花鸟喜相对，宾主眼俱明。",
      "平生事，千古意，两忘情。我醉眠卿且去，扶我有门生。窗下烟江白鸟，窗外浮云苍狗，未肯便寒盟。从此洛阳社，休厌小车行。"
    ]
  },
  {
    "id": "c16655df46ad8966b1545b71e0825261",
    "title": "风中柳饮山亭留宿",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "我本渔樵，不是白驹空谷。对西山、悠然自足。北窗疏竹。南窗丛菊。爱村居、数间茅屋。",
      "风烟草屩，满意一川平绿。问前溪、今朝酒熟。幽禽歌曲。清泉琴筑。欲归来、故人留宿。"
    ]
  },
  {
    "id": "c16655df46ad896646408bd93a0f5956",
    "title": "玉楼春",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "柳梢绿小梅如印。乍暖还寒犹未定。惜花长是为花愁，殢酒却嫌添酒病。",
      "蝇头蜗角都休竞。万古豪华同一尽。东君晓夜促归期，三十六番花递信。"
    ]
  },
  {
    "id": "c16655df46ad89665c71bc8de58f39f9",
    "title": "玉漏迟·泛舟东溪",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "故园平似掌。人生何必，武陵溪上。三尺蓑衣，遮断红尘千丈。不学东山高卧，也不似、鹿门长往。君试望。远山颦处，白云无恙。",
      "自唱。一曲渔歌，觉无复当年，缺壶悲壮。老境羲皇，换尽平生豪爽。天设四时佳兴，要留待、幽人清赏。花又放。满意一篙春浪。"
    ]
  },
  {
    "id": "c16655df46ad896610d617dc4e557de5",
    "title": "西江月·饮山亭留饮",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "看竹何须问主，寻村遥认松萝。小车到处是行窝。门外云山属我。",
      "张叟腊醅藏久，王家红药开多。相留一醉意如何。老子掀髯曰可。"
    ]
  },
  {
    "id": "c16655df46ad8966f2689824575db556",
    "title": "西江月·送张大经",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "留在平生落落，休嗟世事滔滔。青云底柱本来高。立向颓波更好。",
      "一片花飞春减，可堪万点红飘。江花江月可怜宵。莫赋招魂便了。"
    ]
  },
  {
    "id": "c16655df46ad896642d379c008aea94f",
    "title": "西江月·赠赵提学酒",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "买得鸡泉新酿，病中无容同斟。遣人持送旅窝深。呼取毛翁共饮。",
      "少个散花天女，维摩憔悴难禁。安排走马杏花阴。咫尺春风似锦。"
    ]
  },
  {
    "id": "c16655df46ad8966b488c48e8e053abd",
    "title": "念奴娇·忆仲良",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "中原形势，壮东南、梦里谯城秋色。万水千山收拾就，一片空梁落月。烟雨松楸，风尘泪眼，滴尽青青血。平生不信，人间更有离别。",
      "旧约把臂燕南，乘槎天上，曾对河山说。前日后期今日近，怅望转添愁绝。双阙红云，三江白浪，应负肝肠铁。旧游新恨，一时都付长铗。"
    ]
  },
  {
    "id": "c16655df46ad8966bf1ec7f811edaaca",
    "title": "念奴娇·饮山亭月夕",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "广寒宫殿，想幽深、不觉升沉圆缺。天上人间心共远，如在琼楼玉阙。厚地微茫，高天凉冷，此际红尘歇。翠阴高枕，并教毛骨清澈。",
      "为问此世，从来几人吟望，转首俱湮没。虮虱区区尤可笑，几许肝肠如铁。八表神游，一槎高泛，逸兴方超绝。嫦娥留待，桂花且莫开彻。"
    ]
  },
  {
    "id": "c16655df46ad89661368c91440fd2163",
    "title": "临江仙",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "行色匆匆缘底事，山阳梅信相催。梅花香底有新醅。南州今乐土，得意即衔杯。",
      "君见太行凭寄语，云间苍壁崔嵬。平生遮眼厌黄埃。高楼吾有兴，无惜送君来。"
    ]
  },
  {
    "id": "c16655df46ad89663685d2853d7abe9b",
    "title": "临江仙·贺廉侯举次儿子",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "四海荆州吾所爱，虎贲谁似中郎。小孙今拟唤甘棠。添官前有例，簪笏看堆床。",
      "明日乃公归旧隐，后园乔木苍苍。青衫竹马雁成行。当年廉孟子，应有读书堂。"
    ]
  },
  {
    "id": "c16655df46ad8966d8514caf1cd880f7",
    "title": "南乡子",
    "authorName": "刘因",
    "authorId": "c16655df46ad89662ba8698b7c82fab8",
    "dynasty": "元",
    "content": [
      "方寸足留耕。大胜良田万顷平。阴理不随陵谷变，分明。霜落西山满意青。",
      "千载董生行。鸡犬升平画不成。终日相看天与我，高情。身外浮云自古轻。"
    ]
  },
  {
    "id": "c16655df471f1c90eddc5c4490d2dec2",
    "title": "凤凰台上忆吹箫·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "笳鼓秋风，旌旗落日，使君威震雄边。羡指麾貔虎，斗印腰悬。尽道多多益办，仗玉节、亳邑新迁。江淮地、三军耀武，万灶屯田。",
      "戎轩。几回□□，□画戟门庭，珠履宝筵。惯雅歌堂上，起舞樽前。况是称觞令节，望醉乡、有酒如川。明年看，平吴事了，图像凌烟。"
    ]
  },
  {
    "id": "c16655df471f1c909cf491a1d47366d5",
    "title": "忆王孙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "瑶阶月色晃疏棂。银烛秋光冷画屏。消遣此时此夜景。",
      "步闲庭。苔浸淩波罗袜冷。"
    ]
  },
  {
    "id": "c16655df471f1c90dc41f87cf7a47186",
    "title": "木兰花慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "忆元龙湖海，樽俎地、笑谈间。尽画烛寒烧，红螺细卷，沉醉更阑。西风数声笳鼓，怅匡庐、山下送征鞍。秋水苹花渐老，晓霜枫叶初丹。",
      "滕王高阁倚江干。极目楚天间。想画栋朱帘，朝云南浦，暮雨西山。天涯倦游司马，更几时、携手一凭栏。别后相思何处，月明千里乡关。"
    ]
  },
  {
    "id": "c16655df471f1c90dc41f87cd5d8d440",
    "title": "木兰花慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "渺高情公子，得真隐、信悠哉。占上下壶天，中间隙地，凿破莓苔。移将鉴湖寒影，放微风、滟滟翠奁开。便有一番荷芰，都无半点尘埃。",
      "夜深明月晃闲阶。不负小亭台。尽罗袖盛香，碧筒吸露，一洗胸怀。红莲故家幕府，看新诗、题咏满南斋。好听萧萧风雨，老夫从此须来。"
    ]
  },
  {
    "id": "c16655df471f1c90dc41f87c56a44beb",
    "title": "木兰花慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "望丹东沁北，淡流水、绕孤村。对几树疏梅，十分素艳，一曲芳樽。谁堪岁寒为友，伴仙姿、孤瘦雪霜痕。翠竹森森抱节，苍松落落盘根。",
      "铜瓶水满玉肌温。此意与谁论。渐月冷芸窗，灯残纸帐，夜悄衡门。伤心杜陵老眼，细看来、只似雾中昏。赖有清风破鼻，少眠浮动吟魂。"
    ]
  },
  {
    "id": "c16655df471f1c90dc41f87cbbc93e05",
    "title": "木兰花慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "展春风图画，恍人世、有神仙。爱手捻荼蘼，香间韵远，亸袖垂肩。东邻几番亲见，意丹青、无地著婵娟。杏脸红生晓晕，柳眉翠点春妍。",
      "舞衫歌扇绮罗筵。还我旧因缘。尽金缕新声，乌丝醉墨，共惜流年。年来茂陵多病，更玉琴、凄断凤鸾弦。留得一枝春在，不妨绝倒尊前。"
    ]
  },
  {
    "id": "c16655df471f1c90dc41f87cae64665a",
    "title": "木兰花慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "倦区区游宦，便回棹、谢山阴。算谁似君侯，莼鲈有味，富贵无心。匆匆又移玉节，恨相思、何处更相寻。渭北春天树边，江东日暮云深。",
      "岸花樯燕动悲吟。把酒惜分襟。问玉井莲开，三峰绝顶，谁共登临。长安故人好在，忆元龙、名重古犹今。说与英雄湖海，应怜枯槁山林。"
    ]
  },
  {
    "id": "c16655df471f1c90dc41f87c620e8f3c",
    "title": "木兰花慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "记罗浮仙子，俨微步、过山村。正日暮天寒、明装淡抹，来伴清樽。行云黯然飞去，怅参横月落梦无痕。翠羽嘈嘈树杪，玉钿隐隐墙根。",
      "山阳一气变冬温。真实不须论。满竹外幽香，水边疏影，直彻苏门。仿佛对花终日，拌淋漓、襟袖醉昏昏。折得一枝在手，天涯几度销魂。"
    ]
  },
  {
    "id": "c16655df471f1c90d216b53248a89c80",
    "title": "木兰花慢·灯夕到维扬",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "壮东南形胜，淮吐浪、海吞潮。记此日江都，锦帆巡幸，汴水迢遥。迷楼故应不见，琼花、底事也香消。兴废几更王霸，是非总付渔樵。",
      "谁能十万更缠腰。鹤驭尽飘飘。正绣陌珠帘，红灯闹影，三五良宵。春风竹西亭上，拌淋漓、一醉解金貂。二十四桥明月，玉人何处吹箫。"
    ]
  },
  {
    "id": "c16655df471f1c90fac3661e6ac31e8a",
    "title": "木兰花慢·感香囊悼双文",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "览香囊无语，谩流泪、湿红纱。记恋恋成欢，匆匆解佩，不忍忘他。消残半襟兰麝，向绣茸、诗句映梅花。疏影横斜何处，暗香浮动谁家。",
      "春霜底事扫浓华。埋玉向泥沙。叹物是人非，虚迎桃叶，谁偶匏瓜。西风楚词歌罢，料芳魂、飞作碧天霞。镜里舞鸾空在，人间后会无涯。"
    ]
  },
  {
    "id": "c16655df471f1c90bc5c79a1904ee759",
    "title": "木兰花慢·歌者樊娃索赋",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "爱人间尤物，信花月、与精神。听歌串骊珠，声匀象板，咽水萦云。风流旧家樊素，记樱桃、名动洛阳春。千古东山高兴，一时北海清樽。",
      "天公不禁自由身。放我醉红裙。想故国邯郸，荒台老树，尽赋招魂。青山几年无恙，但泪痕、差比向来新。莫要琵琶写恨，与君同是行人。"
    ]
  },
  {
    "id": "c16655df471f1c902ab3a4a2bc652ecd",
    "title": "木兰花慢·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "快人生行乐，卷江海、人瑶觞。对满眼韶华，东城南陌，日日寻芳。吟鞭缓随骄马，殢春风、指点杏花墙。时听鸾啼宛转，几回蝶梦悠扬。",
      "行云早晚上巫阳。蓦地恼愁肠。待玉镜台边，银灯影里，细看浓妆。风情自怜韩寿，恨无缘、得佩贾充香。说兴殷勤青鸟，暂时相见何妨。"
    ]
  },
  {
    "id": "c16655df471f1c902ab3a4a29fdc6665",
    "title": "木兰花慢·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "听鸣驺入谷，怕惊动、北山猿。且放浪形骸，支持岁月，点检田园。先生结庐人境，竟不知、门外市尘喧。醉后清风到枕，醒来明月当轩。",
      "伏波勋业照青编。薏苡又何冤。笑蕞尔倭奴，抗衡上国，挑祸中原。分明一盘棋势，谩教人、着眼看师言。为问鲲鹏瀚海，何如鸡犬桃源。"
    ]
  },
  {
    "id": "c16655df471f1c9025665b368577c748",
    "title": "水龙吟",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "醉乡千古人行，看来直到亡何地。如何物外，华胥境界，升平梦寐。鸾驭翩翩，蝶魂栩栩，俯观群蚁。恨周公不见，庄生一去，谁真解、黑甜味。",
      "闻道希夷高卧，占三峰、华山重翠。寻常羡杀，清风岭上，白云堆里。不负平生，算来惟有，日高春睡。有林间剥啄，忘机幽鸟，唤先生起。"
    ]
  },
  {
    "id": "c16655df471f1c9025665b3665fa0367",
    "title": "水龙吟",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "采云萧史台空，洞天谁是骖鸾伴。伤心记得，开元游幸，连昌别馆。力士传呼，念奴供唱，阿郎吹管。怅无情一枕，繁华梦觉，流年又、暗中换。",
      "邂逅京都儿女，欢游遍、画楼东畔。樽前一曲，余音袅袅，骊珠相贯。日落邯郸，月明燕市，尽堪肠断。倩丹青细染，风流图画，写崔徽半。"
    ]
  },
  {
    "id": "c16655df471f1c9025665b3662a19cdc",
    "title": "水龙吟",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "雁门天下英雄，策勋宜在平吴后。金符佩虎，青云飘盖，名藩坐守。千里江皋，一时淮甸，扫清残寇。看人归厚德，天垂余庆，阶庭畔、芝兰秀。",
      "我望戟门如画，气佳哉、危亭新构。年年此席，风流长占，中秋重九。丹桂留香，绿橙供味，碧萸催酒。有庐山绝顶，苍苍五老，赞君侯寿。"
    ]
  },
  {
    "id": "c16655df471f1c909ca1d7a9a58db9c3",
    "title": "水调歌头·至元戊寅为江西吕道山参政寿",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "香风万家晓，和气九江春。朝回冠盖得意，玉季和金昆。屈指登高旧节，侧耳称觞新语，采菊旧芳樽。南土爱王粲，东阁寿平津。",
      "节龙香，符虎重，印龟新。弓刀千骑如水，曾为下南闽。墙外阴阴桃李，庭下辉辉兰玉，一笑指庄椿。更看济时了，高卧道山云。"
    ]
  },
  {
    "id": "c16655df471f1c9040bfd95235bf9d88",
    "title": "水调歌头·咏月",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "银蟾吸清露，白兔捣玄霜。青天万古明月，中有物苍苍。想是临风丹桂，费尽斫云玉斧，秋蕊自芬芳。印透一轮影，吹下九天香。",
      "怪霜娥，才二八，减容光。蛾眉几画新样，晚镜为谁妆。见说开元天子，曾到清虚仙府，一曲听霓裳。何事便归去，空断舞鸾肠。"
    ]
  },
  {
    "id": "c16655df471f1c9042c0e483b9ebcb20",
    "title": "水调歌头·夜醉西楼为楚英作",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "双眸剪秋水，十指露春葱。仙姿不受尘污，缥缈玉芙蓉。舞遍柘枝遗谱，歌尽桃花团扇，无语到东风。此意复谁解，我辈正情钟。",
      "喜相从，诗卷里，酒杯中。缠头安用百万，自有海犀通。日日东山高兴，夜夜西楼好梦，斜月小帘栊。何物写幽思，醉墨锦笺红。"
    ]
  },
  {
    "id": "c16655df471f1c90408e96a63e94211e",
    "title": "风入松·咏红梅将橙子皮作酒杯",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "使君高宴出红梅。腰鼓揭春雷。更将红酒浇浓艳，风流梦、不负花魁。千里江山吴楚，一时人物邹枚。",
      "软金杯衬硬金杯。香挽洞庭回。西溪不减东山兴，欢摇动、北海樽垒。老我天涯倦客，一杯醉玉先颓。"
    ]
  },
  {
    "id": "c16655df471f1c904b26e62799a9e9e6",
    "title": "风流子",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "花月少年场。嬉游伴，底事不能忘。杨柳送歌，暗分春色，夭桃凝笑，烂赏天香。绮筵上，酒杯金潋滟，诗卷墨淋浪。间袅玉鞭，管弦珂里，醉携红袖，灯火夜行。",
      "回首事堪伤。温柔竟处，流落江乡。惆怅鬓丝禅榻，眉黛吟窗。甚社燕秋鸿，十年无定，楚星燕月，千里相望。何日故园行乐，重会风光。"
    ]
  },
  {
    "id": "c16655df471f1c90714471fd8d38015c",
    "title": "永遇乐",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "一片西湖，四时烟景，谁暇游遍。红袖津楼，青旗柳市，几处帘争卷。六桥相望，兰桡不断，十里水晶宫殿。夕阳下、笙歌人散，唱彻采菱新怨。",
      "金明老眼，华胥春梦，肠断故都池苑。和靖祠前，苏公堤上，谩把梅花捻。青衫尽耐，蒙蒙雨湿，更着小蛮针线。觉平生、扁舟归兴，此中不浅。"
    ]
  },
  {
    "id": "c16655df471f1c90cb4eb7db8641ebd9",
    "title": "玉漏迟·段伯坚同予留滞九江其归也别侍儿睡香予亦有感",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "睡香花正吐。谁交付与，东君为主。梦觉庐山，一片彩云何所。惆怅留题在壁，麝墨染、无穷愁绪。常记取。徘徊顾影，镫前低语。",
      "几许。欺密留情，系绊煞世间，□□儿女。沦落天涯，夜夜月明湓浦。连我青衫泪满，料不忍、孤帆东去。离思苦。休唱渭城朝雨。"
    ]
  },
  {
    "id": "c16655df471f1c90ef33d23bde945f93",
    "title": "玉漏迟·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "碧梧深院悄。清明过也，秋千闲了。杨柳阴中，又是一番啼鸟。人去瑶台路远，孤负却、花前欢笑。音信杳。西楼尽日，凭栏凝眺。",
      "缥缈。雾阁云窗，恨梦断青鸾，夜深寒悄。檐玉敲残，挨得五更风小。麝注金猊烬冷，画烛短、银屏空照。芳径晓。惆怅落红多少。"
    ]
  },
  {
    "id": "c16655df471f1c90ef33d23ba187faff",
    "title": "玉漏迟·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "故园风物好。芳樽日日，花前倾倒。南浦伤心，望断绿波春草。多少相思泪点，算只有、青衫知道。残梦觉。无人解我，厌厌怀抱。",
      "懊恼。楚峡行云，便赋尽高唐，后期谁报。玉杵玄霜，着意且须重捣。转眼梅花过也，又屈指、春残灯闹。妆镜晓。应念画眉人老。"
    ]
  },
  {
    "id": "c16655df471f1c90bd409dba7694a6fe",
    "title": "石州慢",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "千古神州，一旦陆沉，高岸深谷。梦中鸡犬新丰，眼底姑苏麋鹿。少陵野老，杖藜潜步江头，几回饮恨吞声哭。岁暮意何如，快秋风茅屋。",
      "幽独。疗饥赖有商芝，暖老尚须燕玉。白璧微瑕，谁把闲情拘束。草深门巷，故人车马萧条，等闲瓢弃樽无绿。风雨近重阳，满东篱黄菊。"
    ]
  },
  {
    "id": "c16655df471f1c90d69cddcfa953a807",
    "title": "夺锦标",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "孤影长嗟，凭高眺远，落日新亭西北。幸有山河在眼，风景留人，楚囚何泣。尽纷争蜗角，算都输、林泉闲适。淡悠悠、流水行云，任我平生踪迹。",
      "谁念江州司马，沦落天涯，青衫未免沾湿。梦里封龙旧隐，经卷琴囊，酒樽诗笔。对中天凉月，且高歌、徘徊今夕。陇头人、应也相思，万里梅花消息。"
    ]
  },
  {
    "id": "c16655df471f1c90d69cddcf0cf2f593",
    "title": "夺锦标",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "霜水明秋，霞天送晚，画出江南江北。满目山围故国，三阁余香，六朝陈迹。有庭花遗谱，口哀音、令人嗟惜。想当时、天子无愁，自古佳人难得。",
      "惆怅龙沉宫井，石上啼痕，犹点胭脂红湿。去去天荒地老，流水无情，落花狼籍。恨青溪留在，渺重城、烟波空碧。对西风、谁兴招魂，梦里行云消息。"
    ]
  },
  {
    "id": "c16655df471f1c9075c74ec7ea6c5658",
    "title": "江梅引题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "一溪流水隔天台。小桃栽。为谁开。应念刘郎，早晚得重来。翠袖天寒憔悴损，倚修竹，□残红，堕绿苔。",
      "怨极恨极愁更衰，甚连环，无计解。百劳分背燕飞去，云树苍崖。□□千里，何处托幽怀。温峤风流还自许，后期杳，□尘生，玉镜台。"
    ]
  },
  {
    "id": "c16655df471f1c908d41f387fb499781",
    "title": "西江月",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "天上灵椿未老，月中丹桂初花。充闾佳庆尽堪夸。圣善元来姓贾。",
      "广座平分玉果，绛颅剩拂丹砂。从今人说细侯家。自有青衫竹马。"
    ]
  },
  {
    "id": "c16655df471f1c90a78bb8f71d035dfa",
    "title": "西江月·九江送刘牧之同知之杭",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "我自纫兰为佩，君方剖竹分符。才情风调有谁如。仿佛三生小杜。",
      "置酒昔登岘首，题诗今对匡庐。青衫恨不到西湖。共湿黄梅细雨。"
    ]
  },
  {
    "id": "c16655df471f1c90e5540e901acc5379",
    "title": "西江月·李元让赴广东帅幕",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "皎皎风前玉树，煌煌腰下金符。陈琳檄草右军书。香满红莲幕府。",
      "政自雄心抚剑，不妨雅唱投壶。长缨系越在须臾。看扫蛮烟瘴雨。"
    ]
  },
  {
    "id": "c16655df471f1c90bd9e588e332e1bc1",
    "title": "西江月·渔父",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "世故重重厄网，生涯小小渔船。白鸥波底五湖天。别是秋光一片。",
      "竹叶醅浮绿酽，桃花浪溃红鲜。醉乡日月武陵边。管甚陵迁谷变。"
    ]
  },
  {
    "id": "c16655df471f1c90dc3ecca0b769c183",
    "title": "西江月·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "过隙光阴流转，还丹岁月绵延。几人青髻对长年。且斗时间康健。",
      "四海幸归英主，三山免化飞仙。大家有分占桑田。近日蓬莱水浅。"
    ]
  },
  {
    "id": "c16655df471f1c90dc3ecca0386e706b",
    "title": "西江月·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "白石空销战骨，清泉不洗飞埃。五云多处望蓬莱。鞭石谁能过海。",
      "一夕神游八表，众星光拱三台。天公元不弃非才。坐我金银世界。"
    ]
  },
  {
    "id": "c16655df471f1c90eb1c9c8c91874f9c",
    "title": "沁园春",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "流水高山，独许钟期，最知伯牙。愧我投木李，得酬琼玖，人惊玉树，肯倚蒹葭。风雨十年，江湖千里，望美人兮天一涯。重携手，似仲宣去国，江令还家。",
      "门前柳拂堤沙。便是系、天津泛斗槎。看金鞍闹簇，花边置酒，玉盂旋洗，竹里供茶。朱雀桥荒，乌衣巷古，莫笑斜阳野草花。寒食近，算人生行乐，少住为佳。"
    ]
  },
  {
    "id": "c16655df471f1c90eb1c9c8c091499e4",
    "title": "沁园春",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "我望山形，虎踞龙盘，壮哉建康。忆黄旗紫盖，中兴东晋，雕兰玉砌，下逮南唐。步步金莲，朝朝琼树，宫殿吴时花草香。今何日，尚寺留萧姓，人做梅妆。长江。",
      "不管兴亡。谩流尽、英雄泪万行。问乌衣旧宅，谁家作主，白头老子，今日还乡。吊古愁浓，题诗人去，寂寞高楼无凤凰。斜阳外，正渔舟唱晚，一片鸣榔。"
    ]
  },
  {
    "id": "c16655df471f1c90eb1c9c8ce8b3adf1",
    "title": "沁园春",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "自古贤能，壮岁飞腾，老来退闲。念一身九患，天教寂寞，百年孤愤，日就衰残。麋鹿难驯，金镳纵好，志在长林丰草间。唐虞世，也曾闻巢许，遁迹箕山。",
      "越人无用殷冠。怕机事缠头不耐烦。对诗书满架，子孙可教，琴樽一室，亲旧相欢。况属清时，得延残喘，鱼鸟溪山任往还。还知否，有绝交书在，细与君看。"
    ]
  },
  {
    "id": "c16655df471f1c90eb1c9c8cde6c41a4",
    "title": "沁园春",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "渺渺吟怀，望佳人兮，在天一方。问鲲鹏九万，扶摇何力，蜗牛两角，蛮触谁强。华表鹤来，铜盘人去，白日青天梦一场。俄然觉，正醯鸡舞瓮，野马飞窗。徜徉。",
      "玩世何妨。更谁道、狂时不得狂。羡东方臣朔，从容帝所，西真阿母，唤作儿郎。一笑人间，三游海上，毕竟仙家日月长。相随去，想蟠桃熟后，也许偷尝。"
    ]
  },
  {
    "id": "c16655df471f1c90eb1c9c8c71ec6829",
    "title": "沁园春",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "千载寻盟，李白扁舟，严陵钓车。□故人偃蹇，足加帝腹，将军权幸，手脱公靴。星斗名高，江湖迹在，烂熳云山几处遮。山光里，有红鳞旋斫，白酒须赊。龙蛇。",
      "起陆曾嗟。且放我狂歌醉饮些。甚人生贫贱，刚求富贵，天教富贵，却骋骄奢。乘兴而来，造门即返，何必亲逢安道也。儿童笑道，先生醉矣，风帽欹斜。"
    ]
  },
  {
    "id": "c16655df471f1c90158f3a64dc27e0c4",
    "title": "沁园春·十二月十四日为平章吕公寿",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "盖世名豪，壮岁鹰扬，拥兵上流。把金汤固守，精诚贯日，衣冠不改，意气横秋。北阙丝纶，南朝家世，好在云间建节楼。平章事，便急流勇退，黄阁难留。菟裘。",
      "喜遂归休。着宫锦、何妨万里游。似谢安笑傲，东山别墅，鸱夷放浪，西子扁舟。醉眼乾坤，歌鬟风雾，笑折梅花插满头。千秋岁，望寿星光彩，长照南州。"
    ]
  },
  {
    "id": "c16655df471f1c906c9219b61599479e",
    "title": "沁园春·金陵凤凰台眺望",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "独上遗台，目断清秋，凤兮不还。怅吴宫幽径，埋深花草，晋时高冢，锁尽衣冠。横吹声沉，骑鲸人去，月满空江雁影寒。登临处，且摩挲石刻，徙倚阑干。",
      "青天半落三山。更白鹭洲横二水间。问谁能心叱，秋来水静，渐教身似，岭上云间。扰扰人生，纷纷世事，就里何常不强颜。重回首、怕浮云蔽日，不见长安。"
    ]
  },
  {
    "id": "c16655df471f1c902cd9b3361b31ed06",
    "title": "沁园春·送按察司合道公赴浙东任",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "玉节星轺，十道监司，治称最优。甚惠风才到，豚鱼亦信，清霜未降，狐兔先愁。镇静洪都，澄清白下，又过东南第一州。云烟底，看千岩竞秀，万壑争流。",
      "离筵无计相留。谩慷慨中年白发稠。记琼花照眼，忙催诗笔，松灯促座，笑递觥筹。放浪形骸，欣于所遇，负我兰亭共一游。心期在，想山阴兴尽，和月回舟。"
    ]
  },
  {
    "id": "c16655df471f1c905c588bac651322a2",
    "title": "垂杨",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "关山杜宇。甚年年唤得，韶光归去。怕上高城望远，烟水迷南浦。卖花声动天街晓，总吹人、东风庭户。正纱窗、浓睡觉来，惊翠蛾愁聚。",
      "一夜狂风横雨。恨西园、媚景匆匆难驻。试把芳菲点检，莺燕浑无语。玉纤空折梨花捻，对寒食、厌厌心绪。问东君，此别经年，落花谁是主。"
    ]
  },
  {
    "id": "c16655df471f1c900c5c2e7dad61c9c0",
    "title": "念奴娇",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "江山信美，快平生、一览南州风物。落日金焦，浮绀宇，铁瓮独残城壁。云拥潮来，水随天去，几点沙鸥雪。消磨不尽，古今天宝人杰。",
      "遥望石冢巉然，参军此葬，万劫谁能发。桑梓龙荒，惊叹后、几度生灵埋灭。往事休论，酒杯才近，照见星星发。一声长啸，海门飞上明月。"
    ]
  },
  {
    "id": "c16655df471f1c900c5c2e7d003a4990",
    "title": "念奴娇",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "一轮月好，正人间、八月凉生襟袖。万古山河，归月影、表里月明光透。月桂婆娑，月香飘荡，修月香人手。深沉月殿，月蛾谁念消瘦。",
      "今夕乘月登楼，天低月近，对月能无酒。把酒长歌邀月饮，明月正堪为友。月向人圆，月和人醉，月是承平旧。年年赏月，愿人如月长久。"
    ]
  },
  {
    "id": "c16655df471f1c900c5c2e7d30fc0e51",
    "title": "念奴娇",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "露团渐冷，又今年、孤负中秋明月。谁念江干、憔悴我，梦断芙蓉城阙。燕子东归，鸿宾南下，满眼芦花雪。行人何处，也应珠泪凝睫。",
      "常记楼上歌声，一尊酒尽，默默无言别。恨杀鸳鸯滩下水，不寄题诗红叶。聚泪鲛绡，画眉螺黛，总在归时节。百年心事，等闲休向人说。"
    ]
  },
  {
    "id": "c16655df471f1c90e7345ccb1a31e631",
    "title": "念奴娇·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "江湖落魄，鬓成丝、遥忆扬州风物。十里楼台，帘半卷、玉女香车钿壁。后土祠寒，唐昌花尽，谁看琼枝雪。山川良是，古来销尽雄杰。",
      "落日烟水茫茫，孤城残角，怨入清笳发。岸舣扁舟人不寐，柳外渔灯明灭。半夜潮来，一帆风送，凛凛森毛发。乘流东下，玉箫吹落残月。"
    ]
  },
  {
    "id": "c16655df471f1c90ea7ff99d3d2df975",
    "title": "春从天上来",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "枢电光旋。应九五飞龙，大造登乾。万国冠带，一气陶甄，天眷自古雄燕。喜光临弥月，香浮动、太液秋莲。凤楼前。看金盘承露，玉鼎霏烟。",
      "梨园。太平妙选，赞虎拜兕觞，鹭序鹓班。九奏虞韶，三呼嵩岳，何用海上求仙。但岩廓高拱，瓜瓞衍、皇祚绵绵。万斯年。快康衢击壤，同戴尧天。"
    ]
  },
  {
    "id": "c16655df471f1c909683ea2bb88abc3a",
    "title": "点绛唇·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "翠水瑶池，旧游曾记飞琼伴。玉笙吹断。总作空花观。",
      "梦里关山，泪浥罗襟满。离魂乱。一灯幽幔。展转秋宵半。"
    ]
  },
  {
    "id": "c16655df471f1c909affc8835497cb4e",
    "title": "秋色横空",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "儿女情多。甚千秋万古，不易消磨。拔山力尽英雄困，垓下尚拥兵戈。含红泪，颦翠峨，拌血污游魂逐太阿。草也风流犹弄，舞态婆娑。",
      "当时夜间楚歌。叹乌骓不逝，恨满山河。匆匆玉帐人东去，耿耿素志无他。黄陵庙，湘水波。记染竹成斑泣舜娥。又岂止虞兮，无可奈何。"
    ]
  },
  {
    "id": "c16655df471f1c909affc883f0dc6789",
    "title": "秋色横空",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "摇落初冬。爱南枝迥绝，暖气潜通。含章睡起宫妆褪，新妆淡淡丰容。冰蕤瘦，蜡蒂融。便自有翛然林下风。肯羡蜂喧蝶闹，艳紫妖红。",
      "何处对花兴浓。向藏春池馆，透月帘栊。一枝郑重天涯信，肠断驿使逢。关山路，几万重。记昨夜筠筒和泪封。料马首幽香，先到梦中。"
    ]
  },
  {
    "id": "c16655df471f1c90f99fa3af767222df",
    "title": "贺新郎·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "喜气轩眉宇。□卢郎、风流年少，玉堂平步。车骑雍容光华远，不似黄梁逆旅。抖擞尽、貂裘尘土。便就莫愁双桨去，待经过、苏小钱塘渡。画图里，看烟雨。",
      "一樽邂逅歌金缕。望晴川、炉峰瀑布，浪花湓浦。老我三年江湖客，几度登临吊古。怅日暮、家山何处。别后江头虹贯日，想君还东观图书府。天咫尺，听新语。"
    ]
  },
  {
    "id": "c16655df471f1c90ebdcd4f065f2151a",
    "title": "宴瑶池·《宴瑶池》本名《八声甘州》，乐府《八声甘州》名颇鄙俚，予爱其法雅健，因采东坡《戚氏》一篇，稍加櫽括，使就新翻，仍改其名",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "玉龟山、阿母统群仙。幽闲志萧然。有金城千里，琼楼十二，紫翠霏烟。穆满当时西狩，八骏戏芝田。驻跸瑶池上，命赐华筵。",
      "天乐云璈鼎沸，看飞琼舞态，醉饮留连。渐月斜河汉，霞绮布晴天。望神州、东回玉辇，杏花风、数里响鸣鞭。长安近、依稀柳色，翠点奏川。"
    ]
  },
  {
    "id": "c16655df471f1c90f32f182e008ab469",
    "title": "浣溪沙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "世事方艰便猛回。丛筠佳处得栽培。花光别有一枝梅。",
      "头似雪盔那复漆，心如风篆也无灰。生前相遇且衔杯。"
    ]
  },
  {
    "id": "c16655df471f1c909b5019910f9411ad",
    "title": "浪淘沙令",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "今古海山情。月牖云扃。潜教小玉报双成。整顿罗衣斜敛出，门外娇迎。",
      "镫暗酒微醒。鬓乱钗横。一春心事语叮咛。明夜闲衾容易冷，谁复卿卿。"
    ]
  },
  {
    "id": "c16655df471f1c90485f632685378f4a",
    "title": "浪淘沙·令",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "行路古来难。似得还山。山间终是胜人间。风月琴樽应不羡，尘土征鞍。",
      "何处老来闲。白下长干。一番春事又兰珊。□□□□□□□，□□□□。"
    ]
  },
  {
    "id": "c16655df471f1c909b501991f3eef43f",
    "title": "浪淘沙令",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "青锁几窥容。带结心同。临鸾谁与画眉峰。自恨寻芳来较晚，孤负春红。",
      "无物此情浓。无计相从。殷勤心事若为通。留得青衫前日泪，弹满西风。"
    ]
  },
  {
    "id": "c16655df471f1c9052efa2fcddfe7c82",
    "title": "烛影摇红·前事用吕东窗韵",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "三尺枯桐，古来长恨知音少。玉箫吹断凤楼云，此恨何时了。落日飞鸿声悄。□长江、离魂浩渺。□□□□，□□□□，□□谁表。",
      "风雨红稀，梦回别院莺啼晓。一生孤负看花心，惆怅人空老。待访还丹瑞草。驾飙轮、蓬莱去好。又愁沧海，恍惚尘扬，难寻仙岛。"
    ]
  },
  {
    "id": "c16655df471f1c9025eb6af7a97d87db",
    "title": "清平乐",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "闲寻博弈。饱饭消长日。自笑家储无甔石。百万都教一掷。",
      "平生酒圣诗豪。韦娘局上相嘲。今日风流磨折，翠裘输与絁袍。"
    ]
  },
  {
    "id": "c16655df471f1c900197a681b9ac8d5b",
    "title": "清平乐·李仁山槛中蟠桃梅",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "前村潇洒。雪径人回驾。一槛谁移春造化。郁郁香浮月下。",
      "青绫半护冰姿。宛然临水开时。说与绿毛幺凤，不妨倒挂虬枝。"
    ]
  },
  {
    "id": "c16655df471f1c90df1318e3783d7dc0",
    "title": "清平乐·咏木樨花",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "碧云叶底。万点黄金蕊。更看蔷薇清露洗。泽国秋光如水。",
      "余生牢落江南。幽香鼻观曾参。见说小山招隐，梦魂夜夜云岚。"
    ]
  },
  {
    "id": "c16655df471f1c902269c582cd3997db",
    "title": "清平乐·咏水仙花",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "玉肌消瘦。彻骨熏香透。不是银台金盏酒。愁杀天寒翠袖。",
      "遗珠怅望江皋。饮浆梦到蓝桥。露下风清月惨，相思魂断谁招。"
    ]
  },
  {
    "id": "c16655df471f1c909cdd359443c8776a",
    "title": "清平乐·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "箜篌朱字。梦觉参差是。不种仙家白玉子。着甚消□好事。",
      "桃花门外重重。一言半语相通。萦损题诗崔护，几回南陌春风。"
    ]
  },
  {
    "id": "c16655df471f1c909cdd3594d6e6ee3f",
    "title": "清平乐·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "朱颜渐老。白发添多少。桃李春风浑过了。留得桑榆残照。",
      "江南地迥无尘。老天一片闲云。恋杀青山不去，青山未必留人。"
    ]
  },
  {
    "id": "c16655df471f1c9003dba93131fbdf4f",
    "title": "绿头鸭洞庭怀古",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "黯销凝，楚天风物凄清。过黄陵、山长水远，古今迁客伤情。渺澄波、聚鱼曲港，浣纱人去掩紫荆。洞庭晚、荻花风细，秋月照茅亭。一壶酒，浇平磊块，问甚功名。",
      "买扁舟、安排归去，五湖烟景谁争。等闲携、弄瓢西子，恍惚遇、鼓瑟湘灵。看尽娇颦，听残雅奏，暮云江上数峰青。舵楼底，香芹鲜鲫，还似越中行。闲身好、浮家泛宅，聊寄平生。"
    ]
  },
  {
    "id": "c16655df471f1c90cc6c6c0c8f93f53d",
    "title": "朝中措·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "东华门外软红尘。不到水边村。任是和羹傅鼎，争如漉酒陶巾。",
      "三年浪走，有心遁世，无地栖身。何日团圞儿女，小窗灯火相亲。"
    ]
  },
  {
    "id": "c16655df471f1c90cc6c6c0c3822393b",
    "title": "朝中措·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "娃儿十五得人怜。金雀髻垂肩。已爱盈盈翠袖，更堪小小花钿。",
      "江山在眼，宝朋满座，有酒如川。未得芙蓉帐底，且教玳瑁筵前。"
    ]
  },
  {
    "id": "c16655df471f1c90cc6c6c0cadf46530",
    "title": "朝中措·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "苍松隐映竹交加。千树玉梨花。好个岁寒三友，更堪红白山茶。",
      "一时折得，铜瓶插看，相映乌纱。明日扁舟东去，梦魂江上人家。"
    ]
  },
  {
    "id": "c16655df471f1c90cc6c6c0c39c3b363",
    "title": "朝中措·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "田家秋熟办千仓。造物恨难量。可惜一川禾黍，不禁满地暝蝗。",
      "委填沟壑，流离道路，老幼堪伤。安得长安毒手，变教四海金穰。"
    ]
  },
  {
    "id": "c16655df471f1c90cc6c6c0caa0002bb",
    "title": "朝中措·题阙",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "燕忙莺乱斗寻芳。谁得一枝香。自是玉心皎洁，不随花柳飘扬。",
      "明朝去也，燕南赵北，水远山长。都把而今欢爱，留教后日思量。"
    ]
  },
  {
    "id": "c16655df471f1c902ee238bf00764182",
    "title": "摸鱼儿",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "望参差、冶城烟树。故人知在琳宇。绣衣来就论文饮，随意割鸡炊黍。欢乐处。忘尔汝。清谈况有神仙侣。一杯缓举。放远目增明，遥岑出翠，俯仰几今古。",
      "红尘梦，不到丹台紫府。寻真偶得佳趣。两株翠柏参天起，千亩渭川烟雨。君已许。向此地结亭，为我开窗户。朝来暮去。待细揽烟霞，平分风月，挥洒锦囊句。"
    ]
  },
  {
    "id": "c16655df471f1c902ee238bf970d4277",
    "title": "摸鱼儿",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "听西风、细吟亭树。秋声先到衡宇。季鹰千里莼鲈兴，更喜范张鸡黍。倾尽处。惭愧汝。高楼不减烟霞侣。匏樽笑举。对得意江山，忘怀风月，醉眼玩今古。",
      "鸾坡客，又向红莲幕府。田园何日成趣。九重闻道思贤佐，恐要济时霖雨。天若许。从所好结庐，相就开蓬户。山人休去。怕蕙怅空悬，猿惊鹤怨，贻笑草堂句。"
    ]
  },
  {
    "id": "c16655df471f1c90f950ea735073891e",
    "title": "摸鱼儿·七夕用严柔济韵",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "问双星、有情几许。消磨不尽今古。年年此夕风流会，香暖月窗云户。听笑语。知几处。彩楼瓜果祈牛女。蛛丝暗度。似抛掷金梭，萦回锦字，织就旧时句。",
      "愁云暮。漠漠苍烟挂树。人间心更谁诉。擘钗分钿蓬山远，一样绛河银浦。鸟鹊渡。离别苦。啼妆酒尽新秋雨。云屏且驻。算犹胜姮娥，仓皇奔月，只有去时路。"
    ]
  },
  {
    "id": "c16655df471f1c90818018069cb78d2b",
    "title": "摸鱼儿·复用前韵",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "问谁歌、六朝琼树。当年春满庭宇。歌残夜月西风起，吹动一川禾黍。愁绝处。□□汝。姑苏麋鹿成群侣。清樽谩举。对淡淡长空，萧萧乔木，慷慨吊今古。",
      "生平苦。走遍南州北府。年来颇得幽趣。绿蓑青笠浑无事，醉卧一天风雨。秋几许。沙渚上，渔樵小隐随编户。扁舟脱去。望绮散余霞，江澄净练，还爱谢公句。"
    ]
  },
  {
    "id": "c16655df471f1c901c8e26bd3a400373",
    "title": "摸鱼儿·真定城南异尘堂同诸公晚眺",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "敞青红、水边窗外，登临元有佳趣。薰风荡漾昆明锦，一片藕花无数。才欲语。香暗度。红尘不到苍烟渚。多情鸥鹭。尽翠盖摇残，红衣落尽，相与伴风雨。",
      "横塘路。好在吴儿越女。扁舟几度来去。采菱歌断三湘远，寂寞岸花汀树。天已暮。更留看，飘然月下凌波步。风流自许。待载酒重来，淋漓醉墨，为写洛神赋。"
    ]
  },
  {
    "id": "c16655df471f1c9090bdbd823e9eadda",
    "title": "满江红",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "云外孤亭，空怅望、烟霞仙客。还试问、飞吟诗句，为谁留别。三入岳阳人不识，浮生扰扰苍蝇血。道老精、知向树阴中，曾来歇。",
      "松稚在，虬枝结。皮溜雨，根盘月。恨还丹不到，后来豪杰。尘世千年翻甲子，秋空一剑横霜雪。待他时、携酒赤城游，相逢说。"
    ]
  },
  {
    "id": "c16655df471f1c9090bdbd82e646ee4a",
    "title": "满江红",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "行遍江南，算只有、青山留客。亲友间、中年哀乐，几回离别。棋罢不知人换世，兵余犹见川留血。叹昔时、歌舞岳阳楼，繁华歇。",
      "寒日短，愁云结。幽故垒，空残月。听阁阎谈笑，果谁雄杰。破枕才移孤馆雨，扁舟又泛长江雪。要烟花、三月到扬州，逢人说。"
    ]
  },
  {
    "id": "c16655df471f1c9090bdbd82b80669f4",
    "title": "满江红",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "费尽长绳，系不住、西飞白日。客窗外、满庭秋草，露蛩寒泣。酒后看花空眼乱，花前把酒从衣湿。要一尘、归老作菟裘，何难觅。",
      "仙客老，巴园橘。封万户，燕山栗。且栽培松竹，伴人孤寂。岂有梁鸿高世志，也无司马题桥笔。便与君、同访洞庭春，和云吸。"
    ]
  },
  {
    "id": "c16655df471f1c908e0da9ed315ab718",
    "title": "满江红·庚戌春别燕城",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "云鬓犀枕，谁似得、钱塘人物。还又喜、小窗虚幌，伴人幽独。荐枕恰疑巫峡梦，举杯忽听阳关曲。问泪痕、几度浥罗巾，长相续。",
      "南浦远，归心促。春草碧，春波绿。黯销魂无际，后欢难卜。试手窗前机织锦，断肠石上簪磨玉。恨马头、斜月减清光，何时复。"
    ]
  },
  {
    "id": "c16655df471f1c905c0f8430c99f9aeb",
    "title": "满江红·重阳后二日王彦文并利用秦山甫相过小饮",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "过了重阳，寒惨惨、秋阴连日。尚何事、满城风雨，漏天如泣。点染一林红叶暗，飘萧三径黄花湿。听敲门、忽有客三人，来相觅。",
      "时节好，夸橙橘。儿女喜，分梨栗。罄一樽聊慰，老怀岑寂。想像曾来神女赋，伤心似失文通笔。破残年、催酿酒如川，长鲸吸。"
    ]
  },
  {
    "id": "c16655df471f1c9097b5b8dae825e2dc",
    "title": "满庭芳",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "雅燕飞觞，清谈挥麈，主人终夜留欢。密云双凤，碾破缕金团。□品香泉味好，须臾看、蟹眼汤翻。银瓶注，花浮兔碗，雪点鹧鸪斑。",
      "双鬟。微步稳，春纤擎露，翠袖生寒。觉清风扶我，醉玉颓山。照眼红纱画烛，吟鞭送、月满银鞍。归来晚，芸窗未寝，相伴小妆残。"
    ]
  },
  {
    "id": "c16655df471f1c905f2c0fe7a4961562",
    "title": "瑞鹤仙·登金乌衣园来燕台",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "夕阳王谢宅。对草树荒寒，亭台欹侧。乌衣旧时客。",
      "渺双飞万里，水云宽窄。东风羽翅，也迷却、当时巷陌。",
      "向寻常百姓人家，孤负几回春色。",
      "凄恻。人空不见。画栋栖香，绣帘窥额。云兜雾隔。锦书至付谁拆。",
      "刘郎只见惯，金陵兴废，赠得行人鬓白。又争如复到玄都，兔葵燕麦。"
    ]
  },
  {
    "id": "c16655df471f1c9030a9e5dfbd5ae375",
    "title": "踏莎行·咏雪",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "冻结南云，寒风朔吹。纷纷六出飞花坠。海仙剪水看施工，仙人种玉来呈瑞。",
      "梅萼清香，竹梢点地。画栏倚湿湖山翠。先生方喜就烹茶，销金帐里何人醉。"
    ]
  },
  {
    "id": "c16655df471f1c90f8a7a77ec04da3af",
    "title": "桂殿秋",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "玉露冷，蛩吟砌。听落叶西风渭水，寒雁儿长空嘹唳。",
      "陶元亮醉在东篱。"
    ]
  },
  {
    "id": "c16655df471f1c90b12b7b74a7383d71",
    "title": "【越调】小桃红",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "云鬟风鬓浅梳妆，取次樽前唱。比著当时江上，减容光，故人别后应无恙。",
      "伤心留得，软金罗袖，犹带贾充香。"
    ]
  },
  {
    "id": "c16655df471f1c90d048db31774f0598",
    "title": "越调·天净沙·冬",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "一声画角谯门，半庭新月黄昏，雪里山前水滨。竹篱茅舍，淡烟衰草孤村。"
    ]
  },
  {
    "id": "c16655df471f1c90df186c9ade466f01",
    "title": "【越调】天净沙春",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "暖风迟日春天，朱颜绿鬓芳年，挈榼携童跨蹇。溪山佳处，好将春事留连。"
    ]
  },
  {
    "id": "c16655df471f1c9066b3e826ffbf3da2",
    "title": "【越调】天净沙秋",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "庭前落尽梧桐，水边开彻芙蓉，解与诗人意同。辞柯霜叶，飞来就我题红。"
    ]
  },
  {
    "id": "c16655df471f1c90161d17a0b9e627b6",
    "title": "【越调】天净沙夏",
    "authorName": "白朴",
    "authorId": "c16655df471f1c903210ddbe7940ab47",
    "dynasty": "元",
    "content": [
      "参差竹笋抽簪，累垂杨柳攒金，旋趁庭槐绿阴。南风解愠，快哉消我烦襟。"
    ]
  },
  {
    "id": "c16655df479bc55981918dc608265d91",
    "title": "水调歌头·读书岩",
    "authorName": "廉希宪",
    "authorId": "c16655df479bc5596c14da10da11e8cd",
    "dynasty": "元",
    "content": [
      "杜陵佳丽地，千古尽英游。云烟去天尺五，绣阁倚朱楼。碧草荒岩五亩，翠霭丹崖百尺，宇宙为吾留。读书名始起，万古入冥搜。",
      "凤池崇，金谷树，一浮鸥。彭殇尔能何许，也欲接余眸。唤起终南灵与，商略昔时名物，谁劣复谁优。白鹿庐山梦，颉颃天地秋。"
    ]
  },
  {
    "id": "c16655df484fb68ebeda27da4f01b30f",
    "title": "清平乐·题碧梧苍石图",
    "authorName": "元卿",
    "authorId": "c16655df484fb68ed1457b72d1457b72",
    "dynasty": "元",
    "content": [
      "因缘未断。江上湖平岸。心事留连烟水漫。愁见天边孤雁。",
      "买兰和粉方成。因何辜负芳卿。老树不禁风落，寒猿夜夜哀声。"
    ]
  },
  {
    "id": "c16655df48e717f17b2869b2108567ca",
    "title": "折桂令",
    "authorName": "赵禹圭",
    "authorId": "c16655df48e717f1d1457b72d1457b72",
    "dynasty": "元",
    "content": [
      "长江浩浩西来，水面云山，山上楼台。山水相辉，楼台相映，天地安排。",
      "诗句就云山动色，酒杯倾天地忘怀。醉眼睁开，遥望蓬莱：一半烟遮，一半云埋。"
    ]
  },
  {
    "id": "c16655df49741e428d41f387dc9512c3",
    "title": "西江月",
    "authorName": "纸舟先生",
    "authorId": "c16655df49741e42d1457b72d1457b72",
    "dynasty": "元",
    "content": [
      "光彻虚空上下，人人具足无亏。全真真里露真机。实证无为不二。",
      "扫去闲名野字，胸中莫滞些儿。七真五祖只如斯。悟得真超圣地。"
    ]
  },
  {
    "id": "c16655df49741e428d41f38746ae110e",
    "title": "西江月",
    "authorName": "纸舟先生",
    "authorId": "c16655df49741e42d1457b72d1457b72",
    "dynasty": "元",
    "content": [
      "本是一团血肉，惺惺全借阳神。起居言语是谁灵。神去更无把柄。",
      "说出万般名相，教人转入迷津。自从今日悟全真。妙语奇言不信。"
    ]
  },
  {
    "id": "c16655df49bf54e3eb1c9c8cdcdd8d54",
    "title": "沁园春",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "旷劫威音，顿悟之时，不假外缘。任腾腾兀兀，天涯海角，闲云野鹤，岂管流年。月下风前，逍遥自在，兴则高歌困则眠。回头处，落花飞絮，远水轻烟。",
      "本来无说无传，道乃□强名岂有禅。这桃红柳绿，自然消息，何须扭捏，击竹拈莲。大相无形，真空非有，论甚纤毫与大千。石狮子，敢胡言貉语，说地谈天。"
    ]
  },
  {
    "id": "c16655df49bf54e3e5902f436119cbe2",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "志气凌云，精神英秀，得脱遍求真理。虚空炉户，自已天真，遭遇便能修制。师不高明，咫尺如隔，千里安分真伪。这黄芽赤髓，时人皆有，柰何愚昧。",
      "真烈士、斡运机关，凿开混沌，夺得夜明如意。辉辉宝盖，赫赫灵光，影隐大渊无滞。休纵心猿，盗了金鼎还丹，谩劳虚费。起三阳真火，时时烹炼，九还逃避。"
    ]
  },
  {
    "id": "c16655df49bf54e3e5902f43e76bad79",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "日月高奔，金波满泛，七返九还延祚。真精应物，大道潜身，恍惚妙通玄路。直待阳生，造化神丹，龙虎紫霄天府。这瑶函、宝篆天机，须仗至人开悟。",
      "长生道、固蒂深根，仙家活计，烹炼汞铅为务。炉辉五彩，鼎耀三光，识取本来宗祖。明月楼前，睹个金蝉，飞舞翠峰明宇。把凌云一志，精诚精进，上仙科举。"
    ]
  },
  {
    "id": "c16655df49bf54e3e5902f43cfe1516c",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "洞晓玄机，深明丹奥，赖与祖宗符契。龙耕虎种，玉液金芝，好个道家活计。丹灶容光，睹个婴儿，旋绕惊天骇地。驭紫云、翠凤相迎，真的上仙苗裔。",
      "三阳首、玉药天香，琪花宝树，掩映瑞云佳丽。天光潋滟，桂影扶疏，鲲化大鹏相继。休谓狂言，性理分明，消息至人才艺。在英豪决烈，精诚果敢，性情高志。"
    ]
  },
  {
    "id": "c16655df49bf54e3e5902f43af958021",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "返照回光，终焉活计，何处可为依托。凋零郑圃，竹坞松溪，林下胜游行乐。霞友云朋，水色山光，幽隐烟萝岩壑。更堂堂、气概摩天，一点浩然廖廓。",
      "堪爱处、蝶戏花梢，苔生石径，风细日高帘幕。清虚器量，咀嚼乾坤，高迈市朝欢约。疏葛宽裁，瘦玉横拖，笑傲东篱吟酌。把真情欲写，柰何尘世，故人萧索。"
    ]
  },
  {
    "id": "c16655df49bf54e3e5902f4397d132e5",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "堪叹群情，迷津宛转，飘荡甚时休歇。争头竞角，抵死漫生，一向恋家贪业。利锁名缰，欲浪恩山，酒市花衢颠蹶。骋喽啰似蚁循环，不念鬓华如雪。",
      "谁肯向、大朴林中，无为乡里，闲伴老聃庄列。珠获象罔，梦断华胥，高枕洞天日月。三界廓然，八表冲虚，湛湛灵光通彻。这逍遥劫外，妙哉真乐，世间难说。"
    ]
  },
  {
    "id": "c16655df49bf54e3e5902f439045ff63",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "饭了从容，消闲策杖，野望有何凭仗。帆归远浦，鹭立汀洲，千树好花微放。芳草池塘，锦江楼阁，隐隐云埋青嶂。向东郊、极目天涯，不见故人惆怅。",
      "归去也、翠麓崎岖，林峦掩映，消遣晚来情况。幽禽巧语，弱柳摇金，绿影小桥清响。挥扫龙蛇，领略风光，陶写丹青吟唱。这云山好景，物外烟霞，几人能访。"
    ]
  },
  {
    "id": "c16655df49bf54e3e5902f430e313bbb",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "悟人曹溪，鹤冲霄汉，云水道人活计。临川举楫，对镜掷钩，涝漉锦鳞红鲤。风送渔舟，透人双峰，影里骇然明霁。见烟霞、极目金丹，一粒贵珍难比。",
      "玄妙处、太一含真，玄元成象，升降个中无滞。坚持九载，志炼三千，精进五华琼液。都在灵源，洞彻神光，真境了然超彼。这长生久视，天机深奥，上仙真理。"
    ]
  },
  {
    "id": "c16655df49bf54e3e5902f43c4890c37",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "绝粒停厨，餐霞饮露，返照自然相制。铅生五彩，汞发三光，方显大丹苗裔。开启朱扉，跃出金乌，飞入玉蟾宫里。把阴阳、交会神炉，烹就浩然真体。",
      "虚无内、紫气盘旋，玄珠闪铄，射透混成宗睿。忘机修道，隐迹求仙，常默心无凋弊。贪恋荣华，误了赫赫神丹，恣情抛弃。有人人识道，专精谨守，决然超彼。"
    ]
  },
  {
    "id": "c16655df49bf54e3e5902f433ff1c094",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "大道幽深，如何消息，说破鬼神惊骇。挟藏宇宙，剖判玄元，真乐世间无赛。灵鹫峰前，宝珠拈出，明显玉般光彩。照乾坤、上下群生，知者寿同山海。",
      "最至极、翠霭轻分，琼花乱坠，空里结成雯盖。金身玉骨，月帔星冠，符合水晶天籁。清净门庭，圣贤风范，千古俨然常在。愿学人、达此希夷微理，共游方外。"
    ]
  },
  {
    "id": "c16655df49bf54e3e5902f43f821c97c",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "出世登真，须凭刚志，决要顿开灵慧。消尘止念，绝爱忘忧，恬淡自然知味。雷震一声，火发三田，半夜乌飞千里。透帘帏、铅鼎温温，恣饮玉壶香腻。",
      "堪下手、策凤攀鸾，烹金间木，游赏洞房佳瑞。倾光吐秀，塞海冲山，真气遍充天地。乘履风云，摘骑日月，不比寻常儿戏。把玄珠收取，大罗归去，圣贤同域。"
    ]
  },
  {
    "id": "c16655df49bf54e3e5902f433650cca3",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "创建灵坛，初修丹灶，保养太和真命。风上虎啸，火起龙腾，燮理要依时令。金木交并，斗觉天关，旋绕涤除心径。睹玄珠、一粒流霞，闪烁送归金鼎。",
      "壶中景、造化希夷，玄机要妙，点制魄仙魂圣。元中体用，旨里明真，悟得本来真性。还返无穷，渐入清阳，仙境照盈虚静。这一轮明月，年年蒙蔽，豁然开莹。"
    ]
  },
  {
    "id": "c16655df49bf54e3e5902f43127bd402",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "元气充餐，麻衣遮体，万事转头何济。黄芽白雪，黑水红云，轩帝注传名世。深谢名师，说破希夷，妙理本来精粹。把仙胎、养就云□，缭绕万神咸备。",
      "持造化、个个圆成，人人具足，一气返还资质。周游八景，遍赏三山，不离目前亲诣。堪笑迷途，岂识阴阳，宗祖任教邪魅。炼金丹、悉是乾坤英秀，闲生豪气。"
    ]
  },
  {
    "id": "c16655df49bf54e3e5902f43f8d95b0c",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "梦断槐宫，倚天长啸，勘破物情今古。担簦映雪，射虎诛龙，曾把少年身误。金谷繁华，汉苑秦宫，空有落花飞絮。叹浮生、终日茫茫，谁肯死前回顾。",
      "争似我、玉麈清谈，金徽雅弄，高卧洞天门户。逍遥畎亩，肆任情怀，闲伴蓼汀鸥鹭。收拾生涯，紫蟹黄柑，江上一蓑烟雨。醉归来、依旧芦花深处，月明幽浦。"
    ]
  },
  {
    "id": "c16655df49bf54e3e5902f439dabfc12",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "静室修心，云山养道，几个遇人传诀。钻攒八卦，鼎备三才，修建道家基业。阴与阳并，斡转枢机，旋走虎龙蟠结。这天机逆顺，学流不晓，岂能分别。",
      "希夷理、瑞气腾腾，祥云霭霭，紫雾罩笼金阙。千神咸备，万化全成，方应大丹熟也。琪树瑶花，遍满虚无真景，翠红相列。观心澄晓月，清风满目，洞天清彻。"
    ]
  },
  {
    "id": "c16655df49bf54e3e5902f43c4335f23",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "运气吞霞，乘风饮露，须列五云为则。南山赤凤，北海乌龟，坚志用心求得。铅汞相迎，造化炉中，烹就一丸端的。这阴阳、神用虚无，长养浩然消息。",
      "玄关悟、到此方知，盲聋耳目，得遇至人开剔。用符妙道，默运玄机，琼液转流增益。云水清闲，太虚空寂，寥廓本无踪迹。这金丹一诀，平生疑难，涣然冰释。"
    ]
  },
  {
    "id": "c16655df49bf54e3e5902f4317e7263f",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "试问禅关，参求无数，往往到头虚老。磨砖作镜，积雪为粮，迷了几多年少。毛吞大海，芥纳须弥，金色头陀微笑。悟时超、十地三乘，凝滞四生六道。",
      "谁听得、绝相岩前，无阴树下，杜宇一声春晓。曹溪路险，鹫岭云深，此处故人音窅。千丈冰崖、五叶莲开，古殿帘垂香袅。免葛藤丛里，婆娑游子，梦魂颠倒。"
    ]
  },
  {
    "id": "c16655df49bf54e3e5902f4308139e34",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "避世安时，同尘处顺，渊默至人谁识。鹑居鷇食，藓径萝龛，深密养廉宁极。浮枕有定，出入无方，逆顺神机难测。乐箪瓢、笑傲林泉，未肯折腰形役。",
      "当此际、棐几松窗，唇歌舌弹，渴饮玉壶春色。一怀皓月，两袖清风，真个个中消息。方外生涯，静中意味，不许等闲攀摘。待迷云、吹散玉绳高洁，自知端的。"
    ]
  },
  {
    "id": "c16655df49bf54e3e5902f4365d019bb",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "冒雪冲霜，迎风沐雨，得遇至人开悟。通微入妙，起死回生，可谓炼丹规矩。离坎相交，反覆阴阳，须藉木龙金虎。把乾坤鼎器，五行罗列，煅圭成土。",
      "玄妙处、种就黄芽，烧成丹药，此理向谁分诉。玻璃凤孕，碧玉龙珠，飞出瑞云深处。挚电摇空，諕得三尸奔走，六贼逃去。显仙胎飞舞，五云缭绕，乐声齐举。"
    ]
  },
  {
    "id": "c16655df49bf54e3e5902f4399ce4cba",
    "title": "苏武慢",
    "authorName": "冯尊师",
    "authorId": "c16655df49bf54e3d1457b72d1457b72",
    "dynasty": "元",
    "content": [
      "过隙年光，如毛尘事，暗把物情移换。浮生扰扰，背觉随尘，酒色利名萦绊。凭君看取，历代英雄，楚越周秦唐汉。漫遗留、坏冢颓碑，千古是非不断。",
      "闻早悟、碧玉壶中，白云堆里，别有翠霞宫殿。三天雅会，五彩光攒，朝赴紫微琼宴。阆苑瑶池，绛阙清都，信任逍遥游玩。笑愚顽苦海，贩骨无休，往来流转。"
    ]
  },
  {
    "id": "c16655df4a89f4dac06ac9f2146a7d35",
    "title": "南歌子",
    "authorName": "赵摅",
    "authorId": "c16655df4a89f4dad1457b72d1457b72",
    "dynasty": "元",
    "content": [
      "涧草萋萋绿，林莺恰恰啼。汀沙过雨便无泥。唤得芒鞋随意、到前溪。",
      "浦溆浑堪画，云烟总是题。江湖老伴一蓑衣。真个斜风细雨、不须归。"
    ]
  },
  {
    "id": "c16655df4a89f4da16938aaa67f2dcf2",
    "title": "虞美人·同孟利器寻春",
    "authorName": "赵摅",
    "authorId": "c16655df4a89f4dad1457b72d1457b72",
    "dynasty": "元",
    "content": [
      "春来日日风成阵。桃李飘零尽。树头树底觅残红。只有郭西梨雪、照晴空。",
      "酬春须得如川酒。酒债寻常有。葛巾敧侧倩人扶。大似浣花溪上、醉骑驴。"
    ]
  },
  {
    "id": "c16655df4aae4e12617f15b92da0cab1",
    "title": "和西湖竹枝词",
    "authorName": "陆元泰",
    "authorId": "c16655df4aae4e12d1457b72d1457b72",
    "dynasty": "元",
    "content": [
      "桃花巷口春水波，梅花墓下竹枝歌。桃花开处春光老，梅花开处月明多。"
    ]
  },
  {
    "id": "c16655df4b338da57093d139cf07aa55",
    "title": "醉太平",
    "authorName": "刘庭信",
    "authorId": "c16655df4b338da5d1457b72d1457b72",
    "dynasty": "元",
    "content": [
      "泥金小简，白玉连环，牵恨惹恨两三番。好光阴等闲。",
      "景阑珊绣帘风软杨花散，泪阑干绿窗雨洒梨花绽，锦斓斑香闺春老杏花残。奈薄情未还。"
    ]
  },
  {
    "id": "c16655df4b70b76a3cb91b7c56fe50bd",
    "title": "摸鱼儿·和彭中和双头菊",
    "authorName": "郭钰",
    "authorId": "c16655df4b70b76af3f1b7fcd1457b72",
    "dynasty": "元",
    "content": [
      "压秋香、并肩如舞。情缘天似相许。结根自是孤高者，何乃含娇凝伫。似秦女。乘鸾仙袂凌风举。精神清楚。便带绾重金，环连叠胜，心事自相语。",
      "情深处。此事人间最苦。多少蝶来蜂去。蘋婆茎命同生死，尚恐翻云覆雨。休折与。算太液、芙蓉不到人间睹。伤今怀古。想墙里笑声，池西流水，红叶漫题句。"
    ]
  },
  {
    "id": "c16655df4cf7a8bd617f15b9f1e37079",
    "title": "和西湖竹枝词",
    "authorName": "欧阳公瑾",
    "authorId": "c16655df4cf7a8bdd1457b72d1457b72",
    "dynasty": "元",
    "content": [
      "第一桥边第一家，瓜皮船子送琵琶。妾身自是良家女，不是当年苏小家。"
    ]
  },
  {
    "id": "c16655df4d6d0bd5561c43f03cd927c3",
    "title": "生查子·软金杯",
    "authorName": "完颜璟",
    "authorId": "c16655df4d6d0bd5d1457b72d1457b72",
    "dynasty": "元",
    "content": [
      "风流紫府郎，痛饮乌纱岸。柔软九回肠，冷怯玻璃碗。",
      "纤纤白玉葱，分破黄金弹。借得洞庭春，飞上桃花面。"
    ]
  },
  {
    "id": "c16655df4db847d9b88f1c0d64a08934",
    "title": "一剪梅",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "畏日炎炎气郁然。枯禅频起，静胜无能。先春雪浪浸冬凝。唤起玄冥，满坐寒生。",
      "北帝威严正令行。祝融退步，酷沴潜形。神通挥霍贯心灵。乘此清风，归去蓬瀛。"
    ]
  },
  {
    "id": "c16655df4db847d9b88f1c0d56dd6882",
    "title": "一剪梅",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "是是非非横口开。颠颠倒倒，百种乖崖。仙凡何地可安排。万事无根，空去空来。",
      "一点灵明大矣哉。茫茫今古，空有全该。巫咸休作杜权猜。魔魅难窥，宝鉴当台。"
    ]
  },
  {
    "id": "c16655df4db847d9b88f1c0d651baa8b",
    "title": "一剪梅",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "薄暮余霞天际红。反关无俗，指点山童。新泉活火煮云龙。受用仙家，两腋清风。",
      "千古埃霾雪山胸。阴魔除扫，不敢形容。玉川携手水晶宫。月里行歌，缥缈孤峰。"
    ]
  },
  {
    "id": "c16655df4db847d9b88f1c0dc906c1dd",
    "title": "一剪梅",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "云水乡中即是家。性耽丘壑，志傲烟霞。清虚已战胜纷华。世事从他，扰扰如麻。",
      "客至何妨不点茶。相忘交结，冷淡生涯。坐中无物向人夸。唯有延生，一粒丹砂。"
    ]
  },
  {
    "id": "c16655df4db847d9b88f1c0d975a07dd",
    "title": "一剪梅",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "珠树瑶林气象嘉。玉龙无力，熟寝银霞。青童旋拨贮琼花。莹彻冰壶，一色无瑕。",
      "宝鼎初溶火渐加。浓烹团凤，极品黄芽。涂金羔酒世情夸。此况谁知，物外仙家。"
    ]
  },
  {
    "id": "c16655df4db847d9a2984180aa3c95c2",
    "title": "万年春",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "云海蓬莱，瑶林琼树真仙种。彩鸾金凤。来往相迎送。",
      "说与人间，不信成无用。尘情重。牛毛冗冗。争作槐根梦。"
    ]
  },
  {
    "id": "c16655df4db847d9a2984180ac65a879",
    "title": "万年春",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "梦到华胥，半天宫阙尘凡表。异香缥缈。曳缕云霞绕。",
      "浩浩灵空，不夜神光皎。谁人晓。与君知道。永劫春难老。"
    ]
  },
  {
    "id": "c16655df4db847d9a2984180975045b9",
    "title": "万年春",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "生灭无情，古今轮转平如水。急须堤备。作个前程计。",
      "自有元初，一点何曾离。灵无比。炼成真体。寿量齐天地。"
    ]
  },
  {
    "id": "c16655df4db847d9bc32a2a59fe92228",
    "title": "凤栖梧",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "造物谩人人不懂。声色场中，傀儡闲般弄。今古废兴乾取哄。须臾戏罢俱无用。",
      "眼自不明真笼统。走骨行尸，逐势相迎送。强弱是非空冗冗。虚生浪死轮回种。"
    ]
  },
  {
    "id": "c16655df4db847d9bc32a2a5cd3e5fe6",
    "title": "凤栖梧",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "过隙光阴相戏弄。幻出浮生，变灭如旋踵。酩酊不知空日用。恩枷爱锁如山重。",
      "锥刺不疼针刺痛。性命颟顸，外事多惶恐。何日如轮开眼孔。惺惺不作槐根梦。"
    ]
  },
  {
    "id": "c16655df4db847d9ac8a4d392a1fcd60",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "幻尘扰扰梦魂飞。着脚履危机。省后自惊疑。猛跳出、樊笼制围。",
      "草鞋藜杖，素冠蓬鬓，蒻笠与蓑衣。云水任东西。更管甚、人间是非。"
    ]
  },
  {
    "id": "c16655df4db847d9ac8a4d39d3bc8c03",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "情知万事转头空。颖脱出樊笼。饮啄且从容。更不问、三山五峰。",
      "一丸丹药，一枝藜杖，来往任西东。随处云朋。尽出没、重玄道中。"
    ]
  },
  {
    "id": "c16655df4db847d9ac8a4d3999ed3c4e",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "红尘白首尚羁縻。忙乱趁多歧。走骨斗行尸。问来往、驱驰是谁。",
      "一天风月，一溪云水，此处好栖迟。说与更生疑。似掩耳、偷铃自欺。"
    ]
  },
  {
    "id": "c16655df4db847d9ac8a4d3951f6a515",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "夜深凝寂月明堂。曳缕返魂香。物我两相忘。恍然在、清微帝乡。",
      "眼前今古，世间藏谷，一例尽亡羊。险处不堤防。竞奔走、槐檀战场。"
    ]
  },
  {
    "id": "c16655df4db847d9ac8a4d39084d2bf8",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "化工幻出是非囊。般递利名场。痴子竞商量。便迷却、家园故乡。",
      "摧残冰雪，忧愁风雨，几度变炎凉。一念果难忘。受万劫、轮回自当。"
    ]
  },
  {
    "id": "c16655df4db847d9ac8a4d399c1b654a",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "非僧非俗不求仙。茅屋两三椽。白石与清泉。更谁问、桃源洞天。",
      "一炉香火，一瓯春雪，浇灌净三田。闲想谷神篇。忽不觉、松梢月圆。"
    ]
  },
  {
    "id": "c16655df4db847d9ac8a4d3938373121",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "道人活计要清虚。不受利名拘。囊橐一钱无。似出水、圆荷迸珠。",
      "一瓢糊口，衲衣遮体，此外更何图。高枕及华胥。向物外、钧天曳裾。"
    ]
  },
  {
    "id": "c16655df4db847d9ac8a4d391606cae0",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "满山风物一溪云。猿鹤自为邻。绝尽软红尘。向物外、安排此身。",
      "药炉丹鼎，凤膏龙屑，烹炼玉华新。游宴景长春。要承当、方壶旧人。"
    ]
  },
  {
    "id": "c16655df4db847d9ac8a4d394377884d",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "人生弱丧自迷方。来往恰如狂。泥里弄泥团。竟不识、神珠夜光。",
      "几多风雨，几回磨灭，争肯暂恛惶。何处是家乡。便指与、疑心怎忘。"
    ]
  },
  {
    "id": "c16655df4db847d9ac8a4d39837caba1",
    "title": "太常引",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "贤愚汲汲斗经营。唯是利和名。浑似弄潮人。与千丈、风波竞争。",
      "百年光景，一堆尘土，碌碌苦劳生。回首问前程。望极目、山河未平。"
    ]
  },
  {
    "id": "c16655df4db847d98d41f387f7110041",
    "title": "西江月",
    "authorName": "姬翼",
    "authorId": "c16655df4db847d9d1457b72d1457b72",
    "dynasty": "元",
    "content": [
      "物里存亡有限，人生光景无多。不禁两曜急销磨。枉恁争人竞我。",
      "见解明如龟镜，从渠辩若悬河。到头无计避阎罗。着甚枝梧得过。"
    ]
  }
]