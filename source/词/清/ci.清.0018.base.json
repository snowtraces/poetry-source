[
  {
    "id": "adcfe4db99bfff66b51b6842c9cb1e04",
    "title": "临江仙·旅恨",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "风日丽人杨柳岸，玉沙曾骤花鞯。旧游不见柳飞绵。钱神交已绝，憔悴五侯筵。",
      "雪封沧海犹垂钓，羊裘破自今年。侠肠百折酒罅前。何戡头已白，谁与诉鶤弦。"
    ]
  },
  {
    "id": "adcfe4db99bfff6667414844448ba151",
    "title": "蝶恋花·杏花",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "深巷卖花将客唤。候逼清明，记取韶光半。玉勒城南芳草岸，少年情味天难管。",
      "斜倚一枝娇盼远。沽酒他家，细雨空零乱。泪湿粉涡红尚浅，有人楼上和春倦。"
    ]
  },
  {
    "id": "adcfe4db99bfff6667414844dab15e1f",
    "title": "蝶恋花·杏花",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "几度寻芳穿绣陌。燕子初来，便觉寒无力。人倚玉楼成旧识，春衫也借花颜色。",
      "不比桃夭能暖客。曲曲江边，零落尤堪惜。煮酒香时重见忆，卖饧天气曾吹笛。"
    ]
  },
  {
    "id": "adcfe4db99bfff6604f6df91a995fbf9",
    "title": "蝶恋花·宿半村草堂",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "冻掩云扉知几曲。山满檐牙，幻作玲珑玉。剪尽芭蕉前度绿，衔花鹤梦谁能续。",
      "浮云往事伤幽独。万里关河，苦语销银烛。野鹿自无钟鼎福，此生只合林中宿。"
    ]
  },
  {
    "id": "adcfe4db99bfff66fde04811261a10f2",
    "title": "苏幕遮·中秋无月",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "叶声繁，鸿信断。懊恨孤眠，时序频频换。桂子平分秋一半。银汉空明，午夜褰帘看。",
      "短箫边，双杵畔。玉殿依稀，薄雾轻遮断。不遣嫦娥将酒劝。怕酒醒时，唤起愁无算。"
    ]
  },
  {
    "id": "adcfe4db99bfff66ea4cb575dd585778",
    "title": "苏幕遮·城东柴家木樨垂枝直下贴地皆花密不见本中穹如屋壁其广受四筵与他种异记之",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "锦幢低，青幄紧。结伴来游，个个沾金粉。宛有瑶台千尺分。高处生寒，较是横看稳。",
      "种争新，名尚隐。除了焚香，又喜攀条近。紫雁斜飞开自准。本与秋期，翻惹三秋恨。"
    ]
  },
  {
    "id": "adcfe4db99bfff664fee23998f50e4be",
    "title": "醉春风有怀",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "歌馆留残醉，丽句揉花碎。当年百种说风流，易，易，易。一路鸣蛩，半窗斜月，便成憔悴。",
      "冷色摇空砌，宝鸭炉烟细。背人争解不思量，记，记，记。似柳将眠，如莺欲语，小楼春腻。"
    ]
  },
  {
    "id": "adcfe4db99bfff667ccb377db3835375",
    "title": "酷相思·旅情",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "象拍何须歌艳句，又烧烛、红窗暮。叹今古、韶华留不住。花落也、催归去。叶落也、催归去。",
      "失意多因杯酒误，辜负春无数。只楼外、江山成客路。鸿断也、书来处。云断也、愁来处。"
    ]
  },
  {
    "id": "adcfe4db99bfff6602ebcc65f3c71ada",
    "title": "青玉案·沈家姬卯娘善度曲戏咏卯字",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "花前举乐何须忌，薄晓曈曈初丽。启户逢君娇不语。",
      "三秋兔魄，平分留影，垂柳东边去。",
      "镂成新玉刚为字，十二时中排第四。中酒嫌人知也未，芳名检点，春光已半，会取相迎意。"
    ]
  },
  {
    "id": "adcfe4db99bfff66726035883ffb4003",
    "title": "江城子·雪夜",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "谁移蜡信破春枝。剪成丝，瑞难知。冻逼罗衾，香阁费禁持。欲觅胭脂相衬好，留不到，杏花时。",
      "打窗连曙响参差。酒盈卮，付歌儿。湿透重裘，前梦耐寻思。几度关山驴背苦，归纵美，已嫌迟。"
    ]
  },
  {
    "id": "adcfe4db99bfff66e3a8bd14ea5afdd1",
    "title": "江城子·冬雪",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "溪南密把万山遮。断游车，较寒些。作伴卢仝，敲火听煎茶。莫羡朱门罗帐底，斟美酒，拨琵琶。",
      "梦回香炉绣衾斜。是他家，隔天涯。独对兰缸，玉浸绿窗纱。不恨东风吹尚缓，妆阁畔，预添花。"
    ]
  },
  {
    "id": "adcfe4db99bfff668a892bc026288676",
    "title": "金人捧露盘·丰台看花",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "跨雕鞍，携红袖，出城中。望古台、烟霭蒙蒙。漫云步幛，弄春倾国带深宫。春如留恋，歇马处蓦地相逢。",
      "罢金樽，停檀板，痴客泪，点青铜。旧题词、柳絮轻笼。游丝不断，香车馀地长新丛。落花难唤，鸟衔起、费尽东风。"
    ]
  },
  {
    "id": "adcfe4db99bfff66935058b9afe92847",
    "title": "祝英台近·太白酒楼",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "赎汾阳，呼杜甫，笑脱锦裘舞。古柳千条，还识酒人否。夜来铁笛声高，徘徊骑鹤，更何处、渔阳颦鼓。",
      "旧游处。荒草空嵌唐碑，飞仙已归去。憔悴青衫，诗瘦向谁语。忆他春在楼中，登楼更苦，恰剩得、满楼烟雨。"
    ]
  },
  {
    "id": "adcfe4db99bfff661649ebcf5f2e9a65",
    "title": "祝英台近·同杨香山次辛稼轩韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "凤凰山，乌鹊渡，锦缆逗寒浦。抱膝空林，世事几烟雨。羡他漉酒先生，萧萧三径，把江左、黄花留住。",
      "那堪觑。昨日燕市悲歌，霜髭镜中数。残漏荒鸡，耿耿十年语。漫嫌愁向春深，春光好处，便策取、紫骝前去。"
    ]
  },
  {
    "id": "adcfe4db99bfff66018ca24d8b401156",
    "title": "一丛花·再饮唐济武寓中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "蕊珠簪笔旧名都，深意托征途。移床直据芙蓉顶，敕银鹿、休扰松鼯。埋雪小亭，团圞琴趣，此乐世间无。",
      "闲来说饼胜新酥，红友映冰壶。排忧劝我须沉醉，听城上、三度啼乌。无分珥貂，嵇公懒也，归倩好山扶。"
    ]
  },
  {
    "id": "adcfe4db99bfff6692823abff4484087",
    "title": "一丛花·三饮济武寓中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "午阴招去踏芳堤，记得宋时溪。层冰舞作蛟龙势，恨难上、千仞霞梯。深坐解愁，金缸乍烬，春在画帘西。",
      "红牙拍遍正如泥，蕉叶又编题。山光钲鼓沉埋后，有狂客、方许幽栖。还怕分襟，多将松竹，付与杜鹃啼。"
    ]
  },
  {
    "id": "adcfe4db99bfff660f7be37430ad8ead",
    "title": "御街行题程云来小像",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "珊瑚随处系渔竿，香水对浮峦。风光况肯留人住，也谁能、复据雕鞍。古今高士，龙蛇变化，同作五湖看。",
      "连朝相讯酒肠宽，欢伯报平安。如君岂忍抛春去，也正当、绿遍红攒。乔松倚杖，名花拂履，难信草堂寒。"
    ]
  },
  {
    "id": "adcfe4db99bfff664640a7089048f370",
    "title": "踏青游闺情",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "几阵杨花，院落凄然寒食。又堕向、送别楼侧。任笙歌，阑珊去、旗亭野草如织。",
      "休说东风旧识。为东风惹他相忆。自起卷帘，凝眸乍疑金勒。",
      "有杜宇、声声将息。拚清泪，常流到、大江南北。日长怕春倦，泪也有时无力。"
    ]
  },
  {
    "id": "adcfe4db99bfff6626e403f8cc3889dd",
    "title": "蓦山溪·与王襄璞饮酒",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "闲心万种，惟有秋难著。孤雁不禁寒，又边鼓、吹开画阁。曾移小舸，吹笛弄江烟，多少事，耐寻思，斜倚阑干角。",
      "新添白发，回首平生错。无故踏征尘，早辜负、花间翠箔。飞觥相属，同是客中人，檀板急，舞裙轻，赢得肌如削。"
    ]
  },
  {
    "id": "adcfe4db99bfff6636a719ee7323449e",
    "title": "洞仙歌·同叶星期探桂未开感赋",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "今年白露，嫩蕊帘前卖。生怕风飘满罗带。到湖阴、荡桨闲逐文鱼，思折得，付与纳凉人戴。",
      "谁家留古墅，草没窗楞，似向愁时把愁赛。老干只参天，冷碧斜飞，铺一片影娥词债。算此世、黄金百无情，并月底幽花，暗螀啼坏。"
    ]
  },
  {
    "id": "adcfe4db99bfff666c445bb7f49ecf47",
    "title": "洞仙歌·赠崔兔床",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "写诗江上，划蕉峰苍藓。如虎须髯向风撚。回眸惊、薄暮贮酒空肠，葫芦侧，难忆盛年歌管。",
      "戍楼微梦在，宋玉情孤，十二巫云翠轮短。唤樵舟共载，绾柳成鞭，岛瘦郊寒应不免。许我再、相逢白头时，但密雪书林，将灯细剪。"
    ]
  },
  {
    "id": "adcfe4db99bfff663ec2471a3356a7f8",
    "title": "华胥引·题画梨花牡丹次张叔夏韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "徐熙妙腕，团合花魂，尺线疑湿。曳露含风，胭脂到底输淡白。借他闭雨门深，梦洛阳香国。狂客成诗，酒酣殿上小立。",
      "何处浓华，遽相恼、素娥闲逸。雪妆初就，冷落歌钟不得。三月纷纷车马，遍江南江北。撩乱休嫌，要人紧护春色。"
    ]
  },
  {
    "id": "adcfe4db99bfff664fe2f6a8783b708c",
    "title": "江城梅花引·秋思",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "夕阳山阔戍楼空。厌西风，已西风。何事风吹偏向客愁中。沙草斜连铜狄路，酒旗卷，一程程，绕汉宫。",
      "汉宫，汉宫，扫残红。花一丛，柳一丛。忆也忆也，忆远送、又泣孤鸿。可惜鸳鸯湖上冷归蓬。谩道梦魂能识路，今夜里，比春来，梦不同。"
    ]
  },
  {
    "id": "adcfe4db99bfff66759c534131512b16",
    "title": "江城梅花引·除夕和赤豹",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "萧萧疏影弄新红。盼东风，未东风。眼角一杯香气透帘栊。酒自著人人自懒，凄凉甚，莽关山，剩倦翁。",
      "倦翁，倦翁，小楼中。灯又浓，梦又重。夜也夜也，夜过半、难解诗穷。赖有长笺清响寄高鸿。总把寒更吹教暖，春动也，怕春光，不属侬。"
    ]
  },
  {
    "id": "adcfe4db99bfff6664969fd1d1a0871d",
    "title": "惜红衣·美人鼻",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "黛角棱分，山尖样软，浅涡双亸。界破花钿，何曾用梳裹。酸来自拥，刚配得、目低眉锁。婀娜。芳缕乍迎，胜樱桃含颗。",
      "凝脂欲涴，搓粉无痕，遮他杏衫可。攀枝臭蝶，宝鼎拨新火。为问镂金带，拭涕背人知么。感嚏频应是，思我好春闲坐。"
    ]
  },
  {
    "id": "adcfe4db99bfff664355804ce0987c8a",
    "title": "东风齐着力春怨",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "寒食初分，酸风犹急，敝尽貂裘。宾朋广坐，乐事也难留。况值频吹画角，人消瘦、懒上秦楼。驼峰底，丝丝鬓雪，尘满吴钩。",
      "远泪不须流。从此去、岁华暖到箜篌。陌头草绿，辇道美人游。竞劝金壶酒罢，轻帆动、细雨兰舟。谁知是，依然闪塞，不断新愁。"
    ]
  },
  {
    "id": "adcfe4db99bfff668bcd71ebae5b525b",
    "title": "法曲献仙音·南满铁塔",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "茉莉编毬，毡毼装锦，霸府犹传香土。蜃海璿宫，刘郎无恙，栖禅似怜儿女，向逐鹿，神州日，南天坠花雨。大豪举。聚宫中、黑金生铸，磨来尽、只剩纪年数语。",
      "想像出游时，拥珠軿、人影如絮。铁石非坚，问千年、活计何许。尽情痴论古，殿角鹧鸪飞去。"
    ]
  },
  {
    "id": "adcfe4db99bfff66be8e8d53a5afb39d",
    "title": "法曲献仙音·饮济武寓中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "小幔笼香，短墙围玉，认得元龙庭院。兽炭排寒，虫编曲映日，都将尘世偷换。看屋里，青山好，烟城已天半。寻诗伴。",
      "卷葱末、漉酒浇饼，酣适甚、花底似闻莺管。淡泞客心长，总列殊、飞絮春软。恣劈红笺，选琼瑶、随风宛转。愿江南且住，曳杖柳阴频见。"
    ]
  },
  {
    "id": "adcfe4db99bfff66f3744fbab538d66c",
    "title": "满江红·钱唐观潮",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "浪涌蓬莱，高飞撼、宋家宫阙。谁荡激、灵胥一怒，惹冠冲发。点点征帆都卸了，海门急鼓声初发。似万群、风马骤银鞍，争超越。",
      "江妃笑，堆成雪。鲛人舞，圆如月。正危楼湍转，晚来愁绝。城上吴山遮不住，乱涛穿到严滩歇。是英雄、未死报仇心，秋时节。"
    ]
  },
  {
    "id": "adcfe4db99bfff66a8589bd9926affb6",
    "title": "满江红·程古狂招集舟中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "雨后潮平，依稀近、龙舟令节。高会处、风尘逆旅，几回愁绝。谢客词多兰瘦，石家春去珊瑚折。送闲情、千种到杯中，真萧屑。",
      "铁汉老，心如铁。雪儿媚，歌成雪。恣良宵游览，月圆无缺。湘水寄书梁燕远，秦楼吹笛林花咽。买沙棠、艇子系湖干，人难别。"
    ]
  },
  {
    "id": "adcfe4db99bfff66d1a4954eb0bea638",
    "title": "六幺令·张老四曾事云间周勒卣度曲甚美遇之怅然",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "奈何声里，微见两眉皱。珠盘乍调宫徵，讶出残莺口。欲唤周郎再起，帐底亲传授。误来知否。含思不语，坐待屏深烬香兽。",
      "客愿圆蟾荡漾，合乐围青岫。我爱孤鹤飘飖，缓酌抛红豆。心事非关粉黛，借取消僝僽。泪光湿透。浮云谁在，每为多才更回首。"
    ]
  },
  {
    "id": "adcfe4db99bfff664bdbf6228cce14a2",
    "title": "六幺令·宫香饼用辛稼轩韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "一从仙去，茎上露盘折。龙奁竞开珠锁，斜印花纹滑。舞袖宜教薰透，莫睡屏间鸭。玉阶遥接。著人春气，未试轻烟已频觉。",
      "心事多随逝水，含怨凭谁说。长记宿火温温，绣被深宵压。近日披裘老大，荀令难重学。石肠新怯。许辞蕉盏，静听松声扫庭雪。"
    ]
  },
  {
    "id": "adcfe4db99bfff669738ec8418888dc5",
    "title": "玉漏迟·宣府严弁宅女乐",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "莺声喧古榭。良宵坐我，通明帘下。十八女郎，须用大苏描写。莫被柳家恶句，把腻粉、涂污春社。刚一罅，洞箫歇处，浓香来也。",
      "肯道梦雨无情，便酿就悲欢，杂些真假。乍远屏风，欲团好花轻打。筵外貔貅尽散，兰膏焰、尚融霜瓦。辞送者，空馀泪珠堕马。"
    ]
  },
  {
    "id": "adcfe4db99bfff6604f0d5b1c3d08d50",
    "title": "玉漏迟",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "野陇馀寒，长桥无板，已到蛩语荒祠。古泉吹雪，铁石响参差。仿佛金镳欲出，秋涛壮、绿满平池。骅骝逝，唐家勋业，一片土花滋。",
      "楼烦西近处，山围旧翠，柳曳新丝。问画船安在，渔舍谁施。雨歇鸳鸯自浴，军垒上、芦管惊迟。回头望，春江脉脉，目断故人思。"
    ]
  },
  {
    "id": "adcfe4db99bfff66999f22d362146815",
    "title": "玉漏迟·李晋王墓下作",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "殿宿莓苔，冈平赑𠫍，虚寝遥控帘钩。义儿成队，左右列松楸。谁放沙陀雁影，盘仙李、飞入并州。收京阙，赤心家世，长拱紫宸楼。",
      "英雄夸亚子，提刀百战，囊矢前驺。渐司香遗庙，埋玉荒丘。事去棠梨漫落，滹沱化、泪点长流。金凫出，优伶天下，麦饭一时休。"
    ]
  },
  {
    "id": "adcfe4db99bfff6616c1388abee59458",
    "title": "玉漏迟·贺吴园次迁居",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "笠泽湖边，沧浪亭畔，而今始结芳邻。论丘数壑，谁主复谁宾。自卜浣花深处，更辞他、严武车轮。依然好，年年松菊，占断六朝春。",
      "使君高世度，紫衫苍佩，不博闲身。但移书十乘，草阁无尘。安问乡关远近，得徜徉、便属佳辰。奇怀在，休营一室，裘马正嶙峋。"
    ]
  },
  {
    "id": "adcfe4db99bfff6645ff501fe0d9d8d4",
    "title": "玉漏迟·止岳有和忆广南胡家二姬之作再赋",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "锦席相招，氍毹对列。桦烛销尽铜壶。醉人天气，兰露湿金铺。翠黛双双自扫，箜篌部、密甚还疏。清音颤，犹疑教就，窈窕世间无。",
      "当时年尚盛，飞觥按拍，意大情粗。只等闲看过，不解成图。忽到青衫冷落，鲛泪洒、一半模糊。临高望，烟条雨叶，岭路付蘼芜。"
    ]
  },
  {
    "id": "adcfe4db99bfff667ec78d26cdd33441",
    "title": "玉漏迟·武陵寓舍与介皇兄",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "天与深情，楼头花萼，晴烟最是氤氲。葛巾拖杖，同采峡山云。忽复移船入市，三通鼓、军帐惊闻。乡关近，莼鲈佳趣，小隐幸曾分。",
      "建安无俗调，名香宝鸭，竟夕须薰。挹芙蕖清露，五色成纹。诮我金元弱藻，握兰荃、濡手辛勤。怀遗事，驱车洛水，徐出宓妃裙。"
    ]
  },
  {
    "id": "adcfe4db99bfff667e3f14280faa7aa7",
    "title": "玉漏迟·寄徐兰生",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "飘尽桃花，几年相念，词场寂甚寒冰。松篱竹磴，黛色远千层。梦想敲残玉子，分曹赌、清酒三升。方瞳好，蝇头虿尾，乌几日堪凭。",
      "香奁添软语，羌排风月，占断溪藤。是愁多丰度，混俗无能。筑就横秋小阁，卧山中、白发难增。情深处，红弦绿拨，艳煞一宵灯。"
    ]
  },
  {
    "id": "adcfe4db99bfff66d8761981bdd6b00b",
    "title": "凤凰台上忆吹箫·题朱竹垞词集",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "烧烛鸿天，惜花鸡塞，马卿偏好伤春。正翠钿盈袖，弱絮随轮。无限柔肠宛转，秋雨夜、梦想朱唇。抽银管，湘帘乍卷，宝鸭横陈。",
      "真真。此番瘦也，酒醒后新词，只索休频。待绣帆高挂，迟日江滨。齐列瑶筝檀板，携妙妓、徐步香尘。归难定，寒宵坐来，一对愁人。"
    ]
  },
  {
    "id": "adcfe4db99bfff66f13c1fbb2c175aff",
    "title": "汉宫春·人日雪",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "金缕新妆，过帖鸡时节，酥酪堆盘。愁人合遇此日，旧腊刚残。天公着意，厌萧条、游戏千般。依约借，并刀剪水，和花飘到栏干。",
      "边地没些梅柳，尽无情山色，飞去漫漫。先生向来闭户，回避征鞍。将裘换酒，踏琼瑶、领略春寒。知只有，同心凤侣，高楼自卷帘看。"
    ]
  },
  {
    "id": "adcfe4db99bfff66d8e24aa673012880",
    "title": "汉宫春·借寓耕石山房",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "僻好岩居，倩猊薰石枕，蚁泛金船。颠手似欺暮雪，特地争妍。樵童解意，剪藤梢、疏出飞泉。成逸致，邻家聱叟，打门来送蕉笺。",
      "行乐须连上日，看簇蛾妆艳，衔凤灯圆。长生亦自馀事，玩世当然。耘花饲鹤，小经纶、常废宵眠。谁并赠，西湖一曲，宋时宫月婵娟。"
    ]
  },
  {
    "id": "adcfe4db99bfff6636659c1be80fb36c",
    "title": "水调歌头·钓台",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "行过富春渚，绝壁倚青天。披裘男子高卧，安取客星悬。手弄桐庐烟雾，秋水不随人老，花覆打鱼船。青史几兴废，竿影至今圆。",
      "摘松鬣，摩藓石，恨高寒。谢家如意偏到，山顶泣婵娟。欲起云台将相，罗拜先生床下，汉鼎定千年。旧事休深论，溪畔且安眠。"
    ]
  },
  {
    "id": "adcfe4db99bfff66a9ca514eb2ade896",
    "title": "水调歌头·赠琴士程隐庵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "铁笛老仙去，无复采花船。刚存湖角烟霭，夕照助苍然。晞发横觥旅舍，恰得提嵇挈阮，古意满朱弦。象板不须奏，大雅正当前。",
      "青冥处，无人会，调空传。一切浮华剥尽，高对逸人眠。携到蜀都眉黛，又拜汉家宫爵，此福恐难全。曲罢且危坐，香雪舞蹁跹。"
    ]
  },
  {
    "id": "adcfe4db99bfff664fd63793d1d707b9",
    "title": "天香·姚氏牡丹",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "麝槛融脂，蜂衙缬翠，游人顾影宜昼。幻出珠含，斜分锦护，宛是雒京时候。依稀谷雨，枝共叶、难容春瘦。歌楼丛粉，争翘酒国，千红密甃。",
      "压倒群芳不谬。和清平、玉环能否。此际为伊怜惜，任伊薰透。野老毫尖秃尽，又谁料、风情尚如旧。远饯归樯，林香晚奏。"
    ]
  },
  {
    "id": "adcfe4db99bfff66e5d6ef94a5590db5",
    "title": "烛影摇红·答香侯",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "秋色中分，银蟾催彻楼头晏。五湖归浪隔芙蓉，徒倚朱栏遍。谁寄题诗纨扇，伏宾鸿、彩毫重见。远山停雪，野帐传烽，愁来庭院。",
      "未脱征衫，一年听尽铜壶箭。锦骝成队玉关开，近息沙场战。不信孤臣身贱，但看取、冰华拂面。难医白发，任说丹砂，夜凉人倦。"
    ]
  },
  {
    "id": "adcfe4db99bfff6633fb5e6878e823c8",
    "title": "烛影摇红·扬州己未正月十四夜",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "江左名宵，六街化作流苏结。让他灯影乍分明，最爱朦胧月。搅动闲愁不歇，遍相逢、闹花惊蝶。裁纨扇小，涂粉车轻，陈隋时节。",
      "冷落红桥，顿看箫管吹教热。肯嫌芳药未开园，火树层层叶。今夜何人报帖，记三生、杜郎曾说。曲残帘下，酒醒楼头，春愁尚怯。"
    ]
  },
  {
    "id": "adcfe4db99bfff6684834d4f95b56be0",
    "title": "声声慢·七夕嵋雪敬可过用禁体",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "前宵雨急，翻海排江，草阁幸自无忧。汛扫山厨，百钱权买凉秋。眼中好友都在，击珠盘、高按歌喉。任相诮，把烟波一曲，换却封侯。",
      "翠幌浓香似梦，指疏星，几点练影垂钩。暗想罗衣，飘动争倚危楼。老夫正发清兴，肯学他、儿女含愁。愿此去，折岩花、频记胜游。"
    ]
  },
  {
    "id": "adcfe4db99bfff66715cbe67f605f4f8",
    "title": "倦寻芳·湖口",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "晚风乍急，山势茫茫，曾诧龙踞。一片云帆，游子寄愁何处。战舰横空天际落，百年都付渔樵语。算羁栖，甫羊城挑菜，又飘江絮。",
      "念处士、葛巾漉酒，解组投闲，田舍如故。手种黄花，那管怒潮来去。孤帐惊寒芦荻岸，石钟声送长宵曙。正无聊，喜猿啼，对销兰炷。"
    ]
  },
  {
    "id": "adcfe4db99bfff66e3f2f1c34dc21e44",
    "title": "倦寻芳·招赤豹饮倦圃",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "五陵游歇，催买花枝，重上吴阜。抖擞衣尘，旋觉野云生肘。谁载铜官山色到，屐高惊破门前柳。拨寒灰，把升平乐事，一番回首。",
      "怪作达、于吾何有，起舞阑珊，敲缺壶口。笔底风华，恨乏按筝纤手。自与侯鲭长话别，故人能共青蔬否。论欢场，尽千般，不如醇酒。"
    ]
  },
  {
    "id": "adcfe4db99bfff66488cc92856d836ba",
    "title": "扬州慢·与林铁崖陈鹿友程古狂饮",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "读罢离骚，客闲无赖，临春强自支持。向流莺声里，问往日花枝。话神武、门前轶事，澄湖鱼鸟，怅怏归迟。有糟丘百尺，黄金尽买莼丝。",
      "飞尘塞眼，谢公山、台榭参差。少如云歌伎，安边壮略，谱入新词。共讶狂奴老矣，苍生泪、犹似平时。仗三更渔笛，回风吹散情痴。"
    ]
  },
  {
    "id": "adcfe4db99bfff66e7e5f7332999d56d",
    "title": "孤鸾招夏乐只张登子程古狂沈逢吉张较书集舟中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "承平人物。半敝盏征裘，满头飞雪。如此湖山，空锁一城风月。遥天尽多蔓草，柁楼边、黛铺青抹。客里阴晴时候，任蜀鹃啼彻。",
      "且卖文沽酒自存活。对万马停嘶，渔舍明灭。蛮柳乍来，恰补白堤春缺。藏钩试他皓腕，出轻衫、呼生条脱。无语系情何处，指暮云千叠。"
    ]
  },
  {
    "id": "adcfe4db99bfff66fcca1d7b39e94ec0",
    "title": "孤鸾悼亡姬",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "凤城春黑。倏冷到罗衾，教人痛惜。王谢门风，林下一时标格。新妆总看大雁，花钿送、阳昌酒值。静夜挥毫并坐，听数声羌笛。",
      "更念我游多添恻恻。但走马归来，床头无色。相劝忘忧，屈指江南江北。黄尘忽栖玉镜，话依稀、莫闻将息。良友同心卧内，尽此生难得。"
    ]
  },
  {
    "id": "adcfe4db99bfff663d8d9d27467849c4",
    "title": "琐窗寒·敬可贻酢戏咏之",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "杏子催黄，橙丝待熟，一般酸楚。多嫌昼绣，酷爱习惯性来侣。望秦楼、量珠买歌，闺中肠断邀郎语。惹旧愁滋味，双眉蹙罢，绒尖微吐。",
      "春入清明路。便减曲加饧，柳条如许。宵寒病渴，花瓮偷将伊补。正黄金、零落汉宫，鹔鹴不到沽酒处。怪张华，博物烹龙，小字呼他苦。"
    ]
  },
  {
    "id": "adcfe4db99bfff666a18fe2e71487d19",
    "title": "玲珑四犯签袁箨庵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "渚苑笼云，莎台换暖，茶烟花底初扬。闭门眠雪客，鹤发心犹壮。长风此来破浪。莫相忘、送行邗上。亲写乌丝，频催象拍，传与雪儿唱。",
      "主人旧夸豪荡。近神疲盾墨，骨瘦茅瘴。百年白凤管，五岳苍藤杖。平生万事催颓尽，刚留得、酒肠无恙。看此刻、春生更欲倾家酿。"
    ]
  },
  {
    "id": "adcfe4db99bfff6617e57c400e67a0a9",
    "title": "东风第一枝·园中摘茄",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "老子年来，犁锄手把，满襟浑是风雨。帐前不动金戈，谩夸雁门险处。平沙冷淡，幸留得、斜阳同住。为菜羹、梦想江乡，倦听数声砧杵。",
      "看席上、紫毬青乳。知过了、五原野暑。华筵空说羊羔，腐儒自须伴侣。掀髯一饱，试检点、荒宫禾黍。渐月移、楼掩虫丝，莫问好秋谁主。"
    ]
  },
  {
    "id": "adcfe4db99bfff663500925eb669153a",
    "title": "念奴娇·云署碧桃花",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "清明已过，怪龙堆无赖，酸风还剪。谁寄武陵花数朵，仿佛画船红软。扇影堤边。粉香人面，倚树闻娇喘。倾城难遇，且将塞上帘卷。",
      "最爱轻暖轻寒，随蜂趁蝶，乍嬉游心展。宿雨弄姿浑似梦，年少赋情深浅。飘堕旗亭，胭脂万斛，恨事空消遣。今朝酒醒，流莺如诉春远。"
    ]
  },
  {
    "id": "adcfe4db99bfff66c4331cb2175b1353",
    "title": "念奴娇·偶见",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "春将归去，为相如四壁，临邛无伴。特送好花楼上影，斜卷押帘银蒜。眉语呼郎，弓靴倚婢，蛱蝶谁拘管。横波迎笑，又穿紫陌西畔。",
      "此际依约窥臣，催成新句，写当年团扇。风动湘裙，最苦是、香气教人惊颤。粉帛频施，湖光作镜，着意回娇面。重逢何处，愿随轻絮吹遍。"
    ]
  },
  {
    "id": "adcfe4db99bfff66f351c383fcd47929",
    "title": "念奴娇·采友堂夜集",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "晚潮烟袅，望楼头篙低，琉璃云净。揖冷侯门多倦羽，犹自高谈觞政。雀颔堆盘，莼羹下豉，雅集真相称。釭花红灿，夜深留取春剩。",
      "筵上绝少韶华，风霜憔悴，同有忧时病。末路纡回铙鼓地，清泪教人偷迸。蜡屐山中，华鞯塞外，欲去悲涂泞。不如长聚，醉来聊枕松磴。"
    ]
  },
  {
    "id": "adcfe4db99bfff661a0f1c4e46290402",
    "title": "念奴娇·同铁崖古狂逢吉集登子寓楼吴姬适至",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "小楼灯灺，喜屏山、近与眉峰对映。酒冷黄昏听宿雨，客子愁肠无定。银管生尘，玉奁随浪，各自成孤另。相怜何事，语香帘侧红凝。",
      "回想年少风流，丝管吴城，强半因花病。春色抛人容易也，蝴蝶空馀情性。锦缆横江，珠鞍骤马，总是凄凉境。追欢今夕，一声梦断清磬。"
    ]
  },
  {
    "id": "adcfe4db99bfff66b0737050ad774450",
    "title": "念奴娇·登子招同铁厓循蜚古狂饮采友堂坐有张较书",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "连朝花谢，惜名花、强欲留春同住。倦起疾书金缕带，斗鸭阑边旧句。羽盏传觞，香尘按舞，快事浑无据。阮途相识，飘零还倚芳树。",
      "夜半如意敲残，顾影低徊，莫触伤心处。堂下湿云飞不起，堂上美人清曙。浅黛吴妆，横波楚态，剪烛殷勤语。掀髯一笑，陶公自合归去。"
    ]
  },
  {
    "id": "adcfe4db99bfff6627a8ab0551f2bd61",
    "title": "念奴娇·端阳后二日箨庵招饮",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "淋漓梅雨，恣销沉、南渡宫垣烟月。龙舸争标前日事，刚剩奔涛飞雪。顾曲周郎，开筵相命，拟待娇歌发。藉花眠柳，此中宁少英杰。",
      "何限上苑思量，银灯回影，欢会翻凄切。弈局觞筹和屐齿，妆点东山风物。勒个金钟，拖条藤杖，谁免星星发。与君谈笑，旅愁多付鹃舌。"
    ]
  },
  {
    "id": "adcfe4db99bfff6632ab38f7a3c78e5e",
    "title": "念奴娇·感春和芝麓",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "游丝吹尽，为春归、撩乱几人心绪。欹枕长亭闻玉笛，万事何如故土。花坠宫帘，燕巢陵树，付与渔樵语。踏歌灯下，让他年少为主。",
      "镇日病酒孤眠，征衫不暖，忆得分离苦。芳草香销南国恨，侥幸新来雁羽。画桨徐开，珠屏曲掩，莫识留侬处。东风方便，愿随轻絮飞舞。"
    ]
  },
  {
    "id": "adcfe4db99bfff66a675367387d015be",
    "title": "念奴娇·长干秋夜",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "僧楼听雨，厌花侧虫鸣，好秋过半。记得微醺上画桥，十五雏姬回看。柳掩筝床，风吹舞帐，的是秦淮岸。归来闲叹，凉杀也无人伴。",
      "荡子青衫失意，转眼江山，便把三春换。药圃糟丘计未成，何况罗襦粉汗。月落城乌，露沾宫草，旧事君须算。且留残梦，莫被邻鸡催断。"
    ]
  },
  {
    "id": "adcfe4db99bfff6608460967bc6a0de8",
    "title": "念奴娇·戏与侍儿和李易庵春情韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "载花西去，听霜天玉笛，江城初闭。柳外重山飞白鹭，愁杀他乡秋气。雁透平沙，芦鸣骤雨，那得佳情味。王郎陶写，艳歌桃叶须寄。",
      "自顾短鬓萧骚，难销磊砢，把香肩笑倚。铁石肝肠寒似水，又被鸳鸯呼起。中酒停杯，伤春倦绣，一样灰颓意。五湖无恙，但卜征帆归未。"
    ]
  },
  {
    "id": "adcfe4db99bfff663ad2e4deb8fe32fe",
    "title": "念奴娇·将赴云中留别胡彦远兼戏其卖药",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "疮痍四海，笑澄清计短，须髯如戟。酒社飘零诗友散，高卧元龙百尺。女子知名，男儿失意，聊学韩康剧。千金肘后，何妨愈愁疾。",
      "我亦北阮穷途，鲛人泪尽，双鬓多添白。风雪差排关塞去，不唤伤心不得。马背多寒，貂裘易敝，秉烛娱今夕。渭城歌彻，楼外晚山重碧。"
    ]
  },
  {
    "id": "adcfe4db99bfff661e6726d9178f00d0",
    "title": "念奴娇·俞右吉自言近日眼明喜为此赠",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "禾城冷淡，阿谁是、司马汉时颜色。有眼只教看富贵，对坐那分清白。春到君家，凤巢书帐，虎卧珊瑚格。乍逢岩电，一双秋水曾识。",
      "新为读史功成，横陈千古，把浮云多掷。打算暮年行乐事，阁住伤时珠滴。灿破神州，风流映带，不用揩磨力。酬他再顾，夜阑香泛瑶席。"
    ]
  },
  {
    "id": "adcfe4db99bfff6691c5d80a0f49b1c5",
    "title": "念奴娇·贺嵋雪生子",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "赋归陶令，但锄成南野，云溪一曲。忽送石麟天上种，绣褓珠光相续。左倚琴心，右提玉树，此事平生福。嘉宾填户，隔花催暖醹醁。",
      "须信稳卧名山，芝兰围绕，慰中年幽独。诗箧酒瓢多付与，安用黄金万斛。翠帐闻啼，朱弦伴笑，恰许聪明足。多多益善，劝君携满丝竹。"
    ]
  },
  {
    "id": "adcfe4db99bfff6628d11e1d3f17fe97",
    "title": "念奴娇·拜太白山人墓",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "四山荒棘，犹争道、国士和诗葬处。冈势崚嶒吞云水，写就三秦风度。弹遍青萍，兴来拂袖，不向人间住。几番花落，问春曾否如故。",
      "莫恨短碣模糊，高冢麒麟，更销沉无数。历算古今谁寿考，百种输他词赋。结客东南，长留生气，吹散泉台暮。一杯相酹，石门松鬣群舞。"
    ]
  },
  {
    "id": "adcfe4db99bfff66a8288f7bae544e9c",
    "title": "念奴娇·送卜声北上",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "绿香塘上，又催君、去踏尘沙为客。匣有莫邪龙夜吼，函谷曾织草贼。口不言功，松楸拄径，暂与鸿沟隔。时来起舞，种花先问南陌。",
      "也拟祖道长亭，垂杨离恨，怕挽丝千尺。遥望红缨驱骏马，脱帽宝钗楼侧。自致云霄，手提编户，换了闲锋镝。经过燕赵，寄情应把春惜。"
    ]
  },
  {
    "id": "adcfe4db99bfff66ae9fec86377a11bd",
    "title": "念奴娇·碧岩茶至",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "云芽乍啜，恐新来、肌骨全因君瘦。活火煎成丘壑味，略似初含豆蔻。七碗频烦，恶诗传写，甚觉卢仝陋。请辞欢伯，无愁是此时候。",
      "尽说产自深崖，佳人独处，隐约春难透。笠泽下方留不住，绝顶和他青皱。一片烟横，盘旋肺腑，冷液犹堪漱。玉瓯谁捧，宝凫闲配芝昼。"
    ]
  },
  {
    "id": "adcfe4db99bfff661a0040fefeb9a3b6",
    "title": "念奴娇·雪中过陈氏山庄",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "肯嫌春谢，但随云飘动，冷眠湘簟。蜡屐正宜苔径涩，此处清晖荏苒。亲扣柴关，瀑香斜挂，全把吴山掩。长廊鸟散，我来玉雪彻糁。",
      "欲携一缕茶烟，和他幽意，不放笙歌染。南宋风华萧飒尽，惟剩顽云数点。又被闲心，十分搜剔，松竹添春靥。雁声催到，客中佳兴难减。"
    ]
  },
  {
    "id": "adcfe4db99bfff661b74267cb9eec3c7",
    "title": "念奴娇·为宗定九赋东原草堂和顾庵弟韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "金风吹遍，剩隋家堤影，江皋书屋。一洗近来荒索气，玉髓兰膏同沐。四壁虽空，芙蓉相对，还压新篘熟。催归小艇，渔歌声振林木。",
      "应为毫底花繁，逢春调弄，占尽三生福。沈约郊居多赋草，雌霓连蜷谁读。七尺珊瑚，百年轩冕，孰与餐松菊。让君高啸，世间馀子豚犊。"
    ]
  },
  {
    "id": "adcfe4db99bfff66476971cbdd7ad985",
    "title": "万年欢·唐济武太史过访耕石斋小寓次史邦卿旧韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "药驾萧寒，鹤巢空、俊人来共烹雪。蜡就东山双屐，顿教毫发。世界苍茫未辨，觉此地、亭举清绝。銮坡邈、楚调争弹，好官偏恼狂骨。",
      "军城暮笳渐歇。算青回陌上，芳草难别。惜取风流，卿相恐是废物。重约秦楼酩酊，想像里、莲花承袜。漏声促、柳巷旋车，夜深谁饯瑶月。"
    ]
  },
  {
    "id": "adcfe4db99bfff662bf2726e4888857d",
    "title": "万年欢·济武命饮白鹿泉亭再叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "玉局无尘，又邀宾十洲，分赋甜雪。吴练天门，曾睹布帆南发。襆被澄湖上下，信只有、三冬奇绝。寒威紧、勒住花期，此番疑锻柔骨。",
      "槌床放歌未歇。羡盘空硬句，风调全别。除却相如，余子碌碌常物。犹怪毫成五彩，不肯赋、鸦头香袜。他年记、瑞石流光，草堂人倚斜月。"
    ]
  },
  {
    "id": "adcfe4db99bfff6676234677f4156a3e",
    "title": "万年欢·济武同诸子过周雨文山房",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "小径平分，驾高轩、碾破袁安深雪。何意催将春到，柳丝争发。户外雕戈拄眼，且静对、瑶琴声绝。黄金去、意冷封侯，荷锄来斸山骨。",
      "酸心壮游已歇。待天涯息战，弹剑留别。休学湘累，桂醑毕竟神物。人澹修筠欲舞，莫便是、淩波仙袜。今宵纵、冻影遮窗，不妨峰顶寻月。"
    ]
  },
  {
    "id": "adcfe4db99bfff66ec65f86dca0516cb",
    "title": "万年欢·同杨香山周雨文夜坐",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "病渴词人，水云乡系篷，微点鸿雪。屈指星桥将近，故园梅发。邻肆纯灰百瓮，颠倒把、酒肠枯绝。飘零际、握手荆高，悲歌多见丰骨。",
      "瑶音宋宫遽歇。似萧关祖帐，哀管催别。离却青毡，无复王郎家物。叵耐缣缃债满，榜座右、吾将为袜。乘闲好，拨遣浮沤，一蓑篱外耕月。"
    ]
  },
  {
    "id": "adcfe4db99bfff664f881fb28c89c69e",
    "title": "万年欢·济武席上闻歌",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "午漏阴阴，许忘机翠禽，屏罅衔雪。太息年光逝水，客装难发。忙过幽亭痛饮，放诞使、俗流惊绝。嬉游惯、秉烛弹棋，尘埃谁识清骨。",
      "朝簪唱鸡又歇。况林间伴侣，长聚休别。残蜡无多，堤上渐有春物。重奏沉香乐府，不忍问、杨妃遗袜。从今去、镂管难停，白家全要烟月。"
    ]
  },
  {
    "id": "adcfe4db99bfff66ad7a2f63e4fe87a0",
    "title": "万年欢·答星期",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "懒上燕台，续吴吟锦囊，刚贮凉雪。极目沙场，征马控弦齐发。更送清砧一片，带晚景、乱鸦飞绝。香篝小、花梦床寒，山中贪鋉愁骨。",
      "欢娱半生竟歇。错红楼泪洒，和美人别。欲浣萧骚，杯外总是馀物。珍重填词丽掌，定载得、如钩轻袜。相逢再、料理浮家，隔江吹起虹月。"
    ]
  },
  {
    "id": "adcfe4db99bfff669812e6bab23640fb",
    "title": "万年欢·同济武香岩雨文星期雪中小饮是夕沈生度曲程生鼓琴",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "兆应丰年，下重帷沈郎，腰瘦歌雪。互祝羌池，倦羽鹿车停发。袅袅睛丝不断，被落雁、数声弹绝。浮尘隘、通计彭殇，平原高冢留骨。",
      "邹枚赋心已歇。奈时当缟纻，何以为别。肮脏须存，穷岂挫人之物。聊屈匡扶巨手，刻画到、陈隋妖袜。灯前只、满泛兰觞，麝煤庭下薰月。"
    ]
  },
  {
    "id": "adcfe4db99bfff66fb5b36dbc21ffa13",
    "title": "万年欢·和济武感怀",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "路扫行踪，白漫漫万家，炊冷啼雪。颇似哀猿，巴水昼长声发。布帽桥头策蹇，正逼出、诗情酸绝。折花罢、几度淩竞，滑稽应笑波骨。",
      "片铙有时定歇。只苍生况瘁，焉敢言别。冷炙侯门，方悟错解齐物。燄燄名场利薮，或不免、口中含袜。何如且、孤啸绳床，野鸥同卧黄月。"
    ]
  },
  {
    "id": "adcfe4db99bfff66675f229c7fdbccf7",
    "title": "万年欢·答于畏之",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "变态难穷，炫游人、碧翁能造炎雪。况值悲凉节候，壮怀宜发。箧里枫天似镜，叹一线、图书遥绝。金鞭亸、紫陌轻裘，少年多恨无骨。",
      "唾壶声残且歇。论高阳栗里，英气无别。厝火乾坤，旧是痛哭中物。招向家山隐处，赤脚踏、层冰无袜。遨游快、摆落纤尘，珊瑚枝上撑月。"
    ]
  },
  {
    "id": "adcfe4db99bfff662734f5adfd34fc58",
    "title": "万年欢·答曾青藜兼留别雨文诸子",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "百斛明珠，遍江南几家，能绘空雪。逆旅逢君，意气买舟同发。见许柔情旖旎，笑铁板、髯苏粗绝。小红倚、白石吹箫，西湖堪换枯骨。",
      "青萍电光怨歇。卷高台酒幔，如与春别。调弄英雄，不过旦暮间物。起赋临风弱絮，仿佛见、江妃绡袜。幽人事、虾菜犹存，曰归分赋吴月。"
    ]
  },
  {
    "id": "adcfe4db99bfff66e2cdf78a631a76b1",
    "title": "桂枝香望罗浮山",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "江霞万叠。乍影到艨艟，梅花飞雪。怪石丛边，犹是晋时薇蕨。山村几许佳人梦，被青鸾、一声啼歇。葛洪存否，罅空煮药，夜寒碑碣。",
      "又何必、仙桥踏月。怕坐来深洞，十分难别。较似髯苏，官舍共眠冰铁。风尘无限关心事，算丹丘、应属豪杰。戏鞭哑虎，瑶笙更把，海云吹裂。"
    ]
  },
  {
    "id": "adcfe4db99bfff664f94bfaa5dd4dc88",
    "title": "桂枝香祖园春宴",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "侯家第宅。有野水朱桥，锦帆轻渡。一架藤花索袅，玉铃新护。卖饧天气争游冶，画楼前、是东风路。乍停珠勒，半揎翠袖，女郎无数。",
      "爱筵上、笙歌似雾。尽杜鹃啼遍，不教春暮。絮扑征衫，重与曲尘相遇。多情本是江南物，到长安、牵惹如故。倚阑干醉，谁家蛱蝶，换人愁去。"
    ]
  },
  {
    "id": "adcfe4db99bfff66f378243b88a177da",
    "title": "水龙吟·与兰生饮酒",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "萧萧阮杖犹存，得钱便觉余杭姥。茂陵芳草，联翩裘马，今成尘土。欲称情怀，邹枚捧砚，美人歌舞。自蓬莱清浅，新愁隔断，空留下，对床雨。",
      "兄弟二三零落，各匆匆、渔樵为伍。霜花布帽，杜家诗瘦，逢春更苦。青山无恙，尚堪行乐，莫嫌豺虎。徵往事、古屋灯昏，闲数尽，城头鼓。"
    ]
  },
  {
    "id": "adcfe4db99bfff66d409b8cf184b1171",
    "title": "水龙吟·垂丝海棠",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "对花疑对佳人，问他栏外将谁倚。成都陌上，秤量颜色，似君无几。摇漾芳年，莫惊飘堕，蜂须扶起。忆唐宫旧事，杨家姊妹，同午梦，新妆洗。",
      "漫说织茸自喜。护馀寒、正当愁际。丰姿想像，蝉光绿润，分簪红珥。引罢回波，衔来娇靥，软绵如此。愿萦牵不断，情丝万缕，把东风系。"
    ]
  },
  {
    "id": "adcfe4db99bfff663ada3a2a8eee6b13",
    "title": "水龙吟·午日湖上",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "一年莺外时光，藕花将满湖南路。绿荫斜带，层层珠箔，惹人深处。倚遍重楼，共移清景，寻他箫鼓。怅吴霜染鬓，难簪艾叶，佳梦逐，奔驹去。",
      "刚觉山川如故。别灵均、渐凋兰杜。红情待续，小吟消夏，谁传纨素。徐挂轻帆，此身宜称，闲风浪雨。算归来未得，鸥盟七泽，被杯中误。"
    ]
  },
  {
    "id": "adcfe4db99bfff6686835c837b67d869",
    "title": "木兰花慢·题项东井画为文公寿",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "禾兴悭岫色，赖张璪，富霜毫。恣翠晕安篱，烟丝倚瀑，全取空寥。登临送情不浅，带斜晖、又听暮钟飘。疑有支公故业，闭关安问征桡。",
      "名山何许傍云根，吾欲借书寮。向王猷买竹，苏耽酿橘，兼种芭蕉。春应去人未远，肯蹉跎、三万六千朝。除却图成景物，眼前都是蓬蒿。"
    ]
  },
  {
    "id": "adcfe4db99bfff66cbb63ed642efc8aa",
    "title": "木兰花慢·采山亭北杏花盛开",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "问艳春何处，三四点，雨声中。便倩影裁成，疏红不闹，衬粉玲珑。枝头有些冷在，笑尚书、赋物未能工。好认一帘墙外，那如双鬓楼东。",
      "是他不放小园空，略比玉壶松。谅有意偎人，烟横渐拆，日淡斜烘。追看上林游侣，趁垂杨、夹道马蹄浓。旧梦不随妖冶，嫩情多寄微蒙。"
    ]
  },
  {
    "id": "adcfe4db99bfff661a48a3ce9efd1867",
    "title": "花犯·重过林家看牡丹",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "为春忙，名园踏遍，笙歌迹如扫。嫩荫开后，动白袷青鞍，游侣都好。几时不到城南道。湖漘多弱草。记旧日、小庭莺燕，因他憔悴了。",
      "流苏步障更留人，盛衰翻下涕、洛阳年少。杯待举，妖红湿微传风调。回车觉、暖香入座，湘箔掩、花房眠乍晓。恐逗起、一眶幽恨，雕栏随世老。"
    ]
  },
  {
    "id": "adcfe4db99bfff66221e44eeabaea27b",
    "title": "齐天乐·钱尔斐过访",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "晚登虚阁徘徊遍，孤怀饯秋偏早。古渡兰桡，平皋玉辔，零谢和谁知道。横塘百里，梦青雨低迷，紫烟斜抱。勤寄鳞书，相思相见尚嫌少。",
      "云林终是念旧，顿携花买酒，披襟天表。拂剑馀年，枕流僻巷，床上尘埃难扫。留君不了。约此后春嬉，莫辜芳草。笑指琼花，壑中人未老。"
    ]
  },
  {
    "id": "adcfe4db99bfff66f9f4e270dd3f7cb0",
    "title": "齐天乐·倦圃秋集和沈客子",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "任他华毂长安队，偏觉座中人好。井巷斜趣，蓬蒿绿满，娱晚刚宜耕钓。痴狂各妙，肯月令方佳，被蛩吹老。冷石欹眠，隔江真喜战尘少。",
      "摩挲柳色最古，夜来空想像，白家蛮小。黑子禾城，无多卖酒，赊取儿童惯到。盘餐草草。尽别绪欢场，一时围绕。屋里青山，至今留晋啸。"
    ]
  },
  {
    "id": "adcfe4db99bfff6620b17ec4c01326f4",
    "title": "真珠帘·题画",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "黄莺屡唤支筇去。黛香浓、石隐心情如故。文杏小亭台，消得王维幽句。脉脉筠帘遮不定，又一派、动人愁处。何处。是碧沼流花，渔梁飞渡。",
      "频念访戴新盟，把诗瓢挂了，再携茶具。难买此时闲，况旧游曾住。裘马平生挥斥久，付玉笛、吹开迟暮。未暮。听松底鸥吟，万山春曙。"
    ]
  },
  {
    "id": "adcfe4db99bfff66199a82911f073da8",
    "title": "真珠帘·对菊",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "山家大有归来事。草堂前、满眼横天秋思。台上采茱回，又见薄裘初试。晋代残花开未了，惯占却、许多情致。须记。爱几尺虾须，酒边香细。",
      "今夜短烛西窗，纵良朋见访，石床难寐。锄菜此衰翁，倚画栏十二。似锦年光消减尽，更叫月、蛩吟盈耳。谁寄。怨飘叶空江，霜华千里。"
    ]
  },
  {
    "id": "adcfe4db99bfff66ed0c56ecba18a036",
    "title": "瑞鹤仙",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "问泉台俊杰。曾掉下书囊，横飞金阙。归来便华发。",
      "况历残唐宋，几朝烟月。苍松叠雪。是樵斤、留馀枝叶。",
      "踏荒丘、三五僧雏，又见晚钟明灭。",
      "伤别。罗裙迎马，玉镜分鸾，那堪重说。阴风凄切。孤眠处，尽呜咽。",
      "想当时艳说，还乡富贵，不道浮荣易歇。只稽山、远作丰碑，宛然汉物。"
    ]
  },
  {
    "id": "adcfe4db99bfff66bcc241ccc72c42b0",
    "title": "石州慢·咏雪",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "禁住梅花，闲夜卷帘，银霰轻洒。凭谁知我，绿樽罢举，彩毫勤把。茸裘破帽，傍他范蠡荒祠，十年不鞚关城马。重听打窗声，恰边愁偷写。",
      "牵惹。似曾年少，翠靥垆头，宝筝楼下。翻借调冰，刻玉添成游冶。而今休矣，只剩松火堆盘，此身孤负鸳鸯瓦。寒意满人间，任先生卧也。"
    ]
  },
  {
    "id": "adcfe4db99bfff66b1f459415fb0c073",
    "title": "春云怨铁崖招饮湖中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "心情似昨。识桄榔庵底，一囊丘壑。雨洗平蛮碑额，铜鼓唱声歌不恶。送客南还，凤凰山曲，十二雕栏斗红药。铁石肝肠，龙蛇翰墨，肯负旧时诺。",
      "新酥试饼玻璃薄。更洞庭春色，词人风味，画舫沿流江畔泊。酒语凄然，半入浔阳，夜深弦索。绿鬓何如，青衫在此，泪与晚潮并落。"
    ]
  },
  {
    "id": "adcfe4db99bfff66cd8bdcd67f787b20",
    "title": "春云怨悼钱葆馚中翰",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "最难将息。怪山鬼不情，催人如织。瘦损帝台鸾凤，渤海迤南无翠色。絮语萧萧，无多时候，忽报莲花镂双翼。泡幻前生，翩然梦断，笑拥众香国。",
      "卿云绚锦真当惜。步西清复道，蓬莱宫侧。愁满瑶琴太相逼。彩管尘飞，孰赋吴天，绿窗鸂鶒。雅骨长留，九峰犹在，但唤醉游未得。"
    ]
  },
  {
    "id": "adcfe4db99bfff66f8772c47f5843bd2",
    "title": "喜迁莺·湖上值朱子蓉",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "菰芦暂起。看古意夕阳，一肩行李。竹艇轻帆，锦囊新句，浑似鹤洲烟水。襆被吴山佳景，柳外高楼频倚。临长笛，劝加餐，不用澄江双鲤。",
      "狂喜与尔共，松菊故园，少小陶朱里。瘴雨蛇悬，边沙虎踞，我独尘埃驱使。世事浮沉失算，雪点垂垂过耳。再相遇，只挝鼓灯前，赏花杯底。"
    ]
  },
  {
    "id": "adcfe4db99bfff66da1e03d07ad6586a",
    "title": "绮罗香·云中吊古",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "垒学流云，沟成积雪，摇落城头军鼓。锁钥千门，高去旧京尺五。杂花映、美酒人家，软沙到、玉骢归路。诧无端、衰草牛羊，边声瞬息便今古。",
      "金舆曾过宴赏，愁入瑶筝，变貔貅新谱。锦帐嫌寒，肯管征人辛苦。看辇道、数改莺啼，有乱山、不随黄土。几时再、杨柳春风，朱楼灯下舞。"
    ]
  },
  {
    "id": "adcfe4db99bfff66ae06cfa9f1c7adb2",
    "title": "探春慢·立夏日看汪园莺粟",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "湖雨斜收，锦帆脉脉，闲游一任疏散。弄酒台荒，买歌金尽，白发难教且缓。闻道临风处，剩无数、腰肢香软。愁红怨绿平分，韶光还放轻暖。",
      "细数隔年花信，过老圃商量，翠靥重剪。乳燕来时，杜鹃啼后，别占谁家池馆。不向东君笑，似失路、琵琶天远。客里怜伊，凭栏唤将春转。"
    ]
  },
  {
    "id": "adcfe4db99bfff66f4d4fe8a4d0a0b18",
    "title": "霓裳中序第一咏镜",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "绣囊冷云软。古意何年读秦篆。余的的、水心清浅。伴罗荐春衫，珠珰玉串。凝愁不卷。似新蟾、楼侧初转。怪生就、影儿无几，终日向人满。",
      "消遣。彩丝双绾。仗频磨、铅华吹暖。依然相对天远。况霜杵魂惊，淋铃路断。浓妆近来懒。只描得、长蛾一半。菱花里、自看妖冶，却胜薄情眼。"
    ]
  },
  {
    "id": "adcfe4db99bfff66b0f5cb130af61577",
    "title": "南浦·木瓜",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "庭下结芳心，好移栽、碧甃梧桐双井。犹记蕊初含，妆痕淡、娇学棠梨红静。金飙剪剪，抱枝转觉轻衫冷。仙露成团，秋弄色、缥绿微赪难定。",
      "摘归珠阁相偎，奈温柔、不改花时本性。谁忍泛香瓯，罗帷里、旋买玉盘高映。馀酣乍醒，夜来纤手和香凝。明把春情逗看，还许疗人愁病。"
    ]
  },
  {
    "id": "adcfe4db99bfff66c3563143980e38c6",
    "title": "南浦·寄香侯",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "无限故人怀，住荒溪、渔市晚来天气。赤手散千金，归来早、快意药炉风细。豪游旧梦，凤凰楼侧花骢系。徒识祖生，鞭尚在、博得几番清涕。",
      "新晴欲买轻舟，启书帏研北，苔香满砌。长负酒家钱，诗喉渴、同对隔墙螺髻。关愁不小，劫灰身世谁根蒂。也知青雪催春近，别后荆扉深闭。"
    ]
  },
  {
    "id": "adcfe4db99bfff6614f94a4c52899ad9",
    "title": "送入我门来夏日塞上",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "山射蛟冰，墙高燕麦，桃花五月难开。魏家遗迹，石马绣深苔。连宵羌管离亭奏，写一半江淹赋恨才。春何在，只有风翻雨坼，前日池台。",
      "南国嬉游此日，抛残堕钗枕簟，湖上安排。遍种红蕖，潮动画船回。数年不见轻罗扇，听银箭空将蜡炬催。祝良宵好梦，个人相送，到客窗来。"
    ]
  },
  {
    "id": "adcfe4db99bfff662a9e1608c7289e63",
    "title": "花心动·与箨庵诸子夜泛",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "吴越名都，倚船窗、满幅髯苏游稿。翠滴愁霖，玉喷飞泉，催客酿成清醥。浮沉四海无拘系，论麋鹿、何知烦恼。探囊底、题花彩笔，可随春老。",
      "已挂城头片月，有红粉新妆，慰人怀抱。左手把金蕉，右挹珠钿，极目万山清晓。夜深鹤背寒如水，终难称、麻姑仙爪。愿挥手、蓬瀛只在江表。"
    ]
  },
  {
    "id": "adcfe4db99bfff6646ce5bffd1880bc9",
    "title": "花心动·得■臣书报之",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "闻笛楼头，剖双鱼、当关残照。柳作氍毹，莺送笙竽，才称狂奴风调。酒龙渴饮澄湖隘，记射虎、雕弓犹啸。更何日、琨弦再鼓，侧檐前帽。",
      "见说天翁有意，出千种徘徊，催人年少。僝僽心情，瘦损身躯，三月黄鹂乱叫。稽山百仞清难极，遥传与、个侬知道。且收拾、芒鞋好春还到。"
    ]
  },
  {
    "id": "adcfe4db99bfff666abfb0cdc2b37a59",
    "title": "永遇乐·雁门关",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "眼底秋山，旧来风雨，横槊之处。壁冷沙鸡，巢空海燕，各是酸心具。老兵散后，关门自启，脉脉晚愁穿去。一书生、霜花踏遍，酒肠涩时谁诉。",
      "阑珊鬓发，萧条衣帽，打入唱骊新句。回首神州，重重遮断，惟有翻空絮。岁华贪换，刀环落尽，草际夕阳如故。嗟同病、南冠易感，登楼莫赋。"
    ]
  },
  {
    "id": "adcfe4db99bfff668e813a9e70d4b6af",
    "title": "永遇乐·芜城答宗定九",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "杯酒平生，乍分烟月，良友难遇。琼蕊城边，开襟话旧，俯仰论吴楚。芙蓉别苑，几年增筑，管领艳秋虫语。问人间、谁当行乐，啖名只成相误。",
      "香词脱腕，碧茸绀蝶，羞与周秦为侣。客艇空江，系花不定，同属关情处。勤来慰我，雪毛盈顶，万事莫如乡路。愁肠动、吴州聚铁，难将错铸。"
    ]
  },
  {
    "id": "adcfe4db99bfff66589bd0524bf436b9",
    "title": "尉迟杯·有感",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "鸾箫寂。向晚岁、难藉交游力。奚囊谁贮骊珠，剑气楼中傲客。茸裘小敝，赊酒惯、阳昌定相识。约梅花、早发岩坰，雪销来听横笛。",
      "曾经绣被银鞍，向粉黛深丛，大写胸膈。市上卖呆呆不了，徒仰睇、星河夜白。纵龙塞、有人深忆，飘泊去清江寄孤翮。为腊醅、访遍村帘，寸肠休放愁入。"
    ]
  },
  {
    "id": "adcfe4db99bfff66e17186277d3f39f9",
    "title": "一萼红·忆辛卯岁湖上五日事",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "变柔花，向朱栏借得，春影最玲珑。粟玉纤环，泥金双带，娇小浑不胜风。樱桃试、菖蒲碧酝，知有意、分我醉颜红。粉汗生凉，绣巾香蹙，人在楼中。",
      "身本三生杜牧，赋鸳鸯遗恨，绿叶茸茸。锦艒星移，雕轮雨散，听彻清昼疏钟。纵留取、同心旧约，对湖光、空画两眉峰。况是黄梅天气，冷到薰笼。"
    ]
  },
  {
    "id": "adcfe4db99bfff664ed90e16997c795a",
    "title": "一萼红",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "漫空柳絮。似断云独鹤，飘泊难遇。写怨尘途，绾带题襟，蒲觞预约相聚。清波远照三湘影，不肯放、屈平醒去。泛中流、静夜弹棋，落子忽惊松雨。",
      "盛事莫嫌无据。藉右军笔阵，亲记游处。属玉桥边，潮信初生，可著龙舟飞翥。尊前一半苍颜叟，喜济胜、尚骄童孺。遣紫骝、重觅妖姬，谱我荐春新句。"
    ]
  },
  {
    "id": "adcfe4db99bfff66c97b1cc79751d842",
    "title": "风流子·寄登子",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "芳堤春絮老，今张绪、只与六朝同。怅远山不绝，乍迷屐齿，隔江相望，如在帘栊。送行后，歌场销旧翠，浣女泣新红。陶令素琴，晚风空袅，柳家长句，残月难工。",
      "南华亭台好，娱清晷、屏际宝鸭香浓。偏是梅天多雨，常阻邮筒。想三影词成，银筝斜抱，四愁怀切，玉案轻笼。无限断肠滋味，分付杯中。"
    ]
  },
  {
    "id": "adcfe4db99bfff6693a2a42017443da4",
    "title": "沁园春·戏赠陈较书",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "姬汝应知，客况无聊，啮妃女唇。漫珠圆凤拨，婢呼樊素，烟横藓佩，师事湘君。富贵漂萍，不随碌碌，棙柁中流尚有身。归来早，向浮名断处，勾管佳辰。",
      "茸城月色如银。休通道天边散彩云。愿当筵摇笔，愁山匿影，连朝中酒，恨海扬尘。起五柳生，当苏小小，菊圃双栖八百春。姬微笑，谓彭蠡以后，还有痴人。"
    ]
  },
  {
    "id": "adcfe4db99bfff669aabf065e3dc5340",
    "title": "沁园春·题绿溪园",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "近喜休兵，架壑千寻，疏泉一湾。是袖中石晕，苏公东海，琴边菊秀，陶令南山。招鲁诸生，修晋禊事，乞得君王此日闲。优游地，遍秋怀绿淼，春信红殷。",
      "有时醉卧苔斑。又绝胜珠楼十二间。想寒更留客，盘堆玉髓，香辰挟妓，户列烟鬟。金谷飞觥，辋川缚帚，云护双扉不用关。无尘迹，止载书车到，泛雪人还。"
    ]
  },
  {
    "id": "adcfe4db99bfff66add65ec865ccb20d",
    "title": "沁园春·节饮效稼轩体",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "醇酒何为，司马曾言，信陵与游。苦浸淫过量，药翻成病，解排寡效，恩易招尤。纵诞形骸，消磨岁月，从古餔糟少俊流。逃名事，尽辞稽放阮，伶妇堪谋。",
      "长安风雪红楼。笑贳去行装乏轻裘。况进前妖女，痴心搔痒，突逢俗客，狂语冲喉。老子如今，绝交书就，封爵何劳署醉侯。书无据，且三杯两盏，权取忘忧。"
    ]
  },
  {
    "id": "adcfe4db99bfff669f43ef963c183890",
    "title": "沁园春·和右吉老眼词",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "东郭先生，契阔旬来，神光若何。想清藏肤理，晋人点漆，空兼定慧，竺氏凝波。畴昔书城，十行齐下，买策犹虚汉殿过。忧时甚，数惊呼决眦，泪满关河。",
      "邮筒报我摩挲。似斜日难挥战士戈。待凤凰衔蜡，华灯自照，芙蓉湛水，长剑须磨。云雾丛中，无边轻薄，正合朦胧倦思多。卢医说，要回君顾盼，端藉娇娥。"
    ]
  },
  {
    "id": "adcfe4db99bfff66078f500c6033f9be",
    "title": "沁园春·病痔自嘲",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "闽徼归休，晒阮家裈，送韩子穷。忽痂盛腐血，莫骑尻马，毒连枯髀，空老尸虫。细检方书，膏梁酿患，藜苋何为不见容。支离态，久年辞壁观，昼恋衾浓。",
      "五金八石难攻。类阉尹潜居省闼中。暂罗襦罢解，邯郸有恨，曲尘驱散，风月无功。病鬼痴愚，贵人回避，偏嗜林家鹤发翁。休勤疗，倩麻姑爬痒，山友扶筇。"
    ]
  },
  {
    "id": "adcfe4db99bfff663903715a291c2b78",
    "title": "沁园春·右吉和我病痔作用前调寄之",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "问疾维摩，疾隐难瘳，势如毒痡。见雕锼窟穴，自分牝牡，根芽风火，遽染肌肤。危坐应妨，缓行堪惜，闺阁偏招楚大夫。生权要，便望门求舐，奔走当途。",
      "何缘摧挫微躯。笑束手仓公两月馀。祝哲人谋国，先除众蠹，雄师克敌，易剪孤雏。姿愧神清，修期漏尽，健甚逢花倒玉壶。酬宾戏，向裈中体物，孰免粗疏。"
    ]
  },
  {
    "id": "adcfe4db99bfff66e3770a19b514111f",
    "title": "贺新郎·答横秋见寿时将行役云中",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "玉宇秋如水。为黄花、满襟离恨，雁筝频倚。落日马蹄穷塞主，白发一肩行李。铜柱北、曾经脱屣。又怪风旗沙柳外，对磨崖、片石挥毫起。呼屈宋，且休矣。",
      "故人相见平安喜。写新词、龙蛇飞动，牢骚心事。刁斗河山今不闭，敢诧封侯万里。笑老子、疏狂未已。范蠡湖边莼菜熟，肯羊裘、敝尽车生耳。痛饮酒，真男子。"
    ]
  },
  {
    "id": "adcfe4db99bfff66189fb823b1389858",
    "title": "贺新郎·答右吉",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "玉塞秋无主。近重阳、月斜帘幕，黄花半吐。列戟西风高楼上，空说雄心似虎。欹客枕、鼕鼕戍鼓。渌水画桥枫未落，料南鸿、那解相思苦。呼酒伴，唱金缕。",
      "平生岁月成尘土。任颠狂、秦娥赵女，琵琶难谱。独有江州青衫在，湿透当年泪雨。吾老矣、中宵起舞。马蹄踏遍阳关道，便腰悬、侯印终何取。悲髀肉，不堪拊。"
    ]
  },
  {
    "id": "adcfe4db99bfff6686364e395a35c5af",
    "title": "贺新郎·书怀",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "一派平林阔。骑森森、银枪玉帐，了非英物。身世芒鞋太辛苦，晚踏战场深雪。刁斗外、群鸦啼绝。宛转桑干留不住，喜行山、北去环宫阙。飞动意，待君发。",
      "菱花碧浸星星发。买凉州、葡萄百斛，宝筝初歇。闲坐秤量眼中客，谁似龙蛇灭没。凭浪语、古人三窟。盾墨磨残征袖冷，少黄金、铸就封侯骨。心万里，对秋月。"
    ]
  },
  {
    "id": "adcfe4db99bfff6637e5b8d4c43e6833",
    "title": "贺新郎·送箨庵会稽之游",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "草露何须久。拥油幢、荆州部曲，布袍依旧。芍药栏边老供奉，闲却裁云妙手。渐醉墨、题残玉斗。海畔扁舟成独往，定中宵、对月思良友。写别怨，短亭柳。",
      "床头钱罄休搔首。问唐宫、黄冠贺监，至今存否。故物千秋尘埋尽，惟有颠狂不朽。敢浪说、才人阳九。下榻再联修禊饮，况娥江、暑涨清如酒。借万壑，为君寿。"
    ]
  },
  {
    "id": "adcfe4db99bfff66f23a18440ccc0f4c",
    "title": "贺新郎·问懒真堂牡丹消息用辛稼轩雨中游西湖韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "秀色盈春野。怪觞筹、经旬不动，禾兴城下。屈指雕栏殷勤护，十五名姬欲嫁。闲锁却、红情谁画。往日娱宾华裀地，解疏狂，一跃青骢马。残醉好，梦中写。",
      "乡心珍重遨头社。访河山、洛阳西去，沉香颓也。留取佳人倾国影，偏薄锦堂瑶榭。信丽昼、何如娇夜。谷雨阑珊寒犹在，恐催花、专待能歌者。韶景促，近初夏。"
    ]
  },
  {
    "id": "adcfe4db99bfff66c3fb3a5a9d0ed335",
    "title": "贺新郎·懒真主人招宴花前用前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "性癖宜山野。任嬉游、烟浓日淡，殢留花下。节到黄鹂枝头语，千万蛾眉齐嫁。馀一种、胭脂重画。生长唐宫风流态，远驮来、玉砌须娇马。花有恨，倩君写。",
      "君家已结桑麻社。为高朋、差排蛱蝶，草堂开也。冰濯诗囊无阿堵，堆积红香成榭。泛绿蚁、兰膏终夜。急雨惊吹檐前铁，叹春光、将谢无知者。一醉罢，且休夏。"
    ]
  },
  {
    "id": "adcfe4db99bfff6648ff79c50e0e7dbb",
    "title": "贺新郎·客招赏藤花以事不赴用前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "红瘦三吴野。有风须、虬蟠虎卧，紫茸飘下。窜入名园无姿媚，自许苍松可嫁。看百尺、深轩如画。合向山中高眠去，又抽梢、斜罥王孙马。缭绕意，最难写。",
      "狂夫乐赴繁华社。见定巢、呢喃乳燕，报春归也。酿酒东邻能好事，净扫粉廊香榭。投玉楮、招娱良夜。肯向花前逡巡避，为花神、不爱沉酣者。剩古干，足销夏。"
    ]
  },
  {
    "id": "adcfe4db99bfff6689f8ad51946e6a8d",
    "title": "贺新郎·题梁承笃郡丞西湖图次吴庆百韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "笑折垂杨去。问当年、升平佚事，唐堤宋渚。春老沧州踏歌散，芳序醉红犹舞。便洗尽、苍生灰土。留取笏床香草畔，向斜晖、傲睨高前古。潇洒意，合相许。",
      "群山曾化貔貅宇。饷雄军、一番辛苦，凤毛难翥。月转六桥迟迟下，此是旧愁来路。有羁客、牵船同住。锦作奚囊偿酒债，舍桃花、渔父谁为主。毫五色，胜萧鼓。"
    ]
  },
  {
    "id": "adcfe4db99bfff668bde929e79631e05",
    "title": "贺新郎·答顾天石时在维扬寓舍",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "才子今无几。向长途、茸裘跨马，冲寒千里。笑拂黄尘胡姬侧，自解醉醪妙理。况所至、诸侯倒屣。闲噀墨花题纨扇，濯春江、徐瘐难为绮。羁旅恨，待君洗。",
      "当年曾进先生履。怅推移、锦堂清月，一溪流水。有美英姿丹丘翮，转忆牙签堆几。便连袂、高歌不已。兵后山川摧颓甚，看元龙、此日呼能起。床上卧，客休矣。"
    ]
  },
  {
    "id": "adcfe4db99bfff663b0a0379785f14bd",
    "title": "摸鱼儿·宴米山堂",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "听风铃、遍传春去，荼蘼红发留客。善和坊里驮娇马，不让小蛮颜色。愁似织。望复岭回溪，隐隐星窗隔。浮生作剧。便刻竹题诗，挥裘换酒，清啸古今窄。",
      "开筵处，松下危楼倚碧。流连难至头白。微温气候宜人甚，秉烛再游始得。吾有癖。纵弱絮沾泥，何损须髯戟。抛残可惜。须画鼓催花，香罗剪蝶，长著阮家屐。"
    ]
  },
  {
    "id": "adcfe4db99bfff66bdaf79a3f3a6be19",
    "title": "摸鱼儿·吴园次招集米山堂",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "展瑶笺、近寻稽阮，开襟长倚疏竹。乾坤落落存芒屦，自信了无拘束。春不足。最可惜芙蓉，千点埋浓绿。游踪待续。看簟卷微波，堂深瘦影，清语漱寒玉。",
      "高歌后，糟底梨花正熟。更阑四照银烛，红尘旧梦浮云散，少壮去如飞镞。闲是福。莫唤起龟年，重唱开元曲。新愁几斛。只买断婵娟，携多凿落，相约卧空谷。"
    ]
  },
  {
    "id": "adcfe4db99bfff66f72680dcae246d4c",
    "title": "摸鱼儿·集米山堂观剧",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "剪浓阴、雨余池馆，飞花正点琼甃。龙眠爱写西园集，不念客窗人瘦。游马骤。仗好鸟啼开，三径苔钱绣。低回昼漏。恰翠暖氍毹，丹浮琥珀，屏侧烬香兽。",
      "征衫袖，情泪年前浥透。伤离便合相就。教坊乐部何戡在，料理记歌红豆。联访旧。是手解金龟，投老家山后。东方射覆。识欢伯藏春，柔乡销夜，中有两眉皱。"
    ]
  },
  {
    "id": "adcfe4db99bfff66f0711014060e643a",
    "title": "摸鱼儿·闻周青士有词纬之选寄之",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "喜瑶樽、细倾醽醁，苕溪已倦双桨。寒崖紫雾蒙蒙地，鸿过影留疏幌。迟见访。乍断箧书成，好对群山爽。情多自奖。尽受得春怜，载归朱户，斜月堕罗帐。",
      "休孤赏，拟倩麻姑仙爪，挑动人间技痒。名花不乏沉酣处，掩抑方堪寄想。空追怅。似烛泪堂开，楚楚闻清响。秦欧既往。仗象管吹香，惊回弱梦，身老钿筝上。"
    ]
  },
  {
    "id": "adcfe4db99bfff66df76041fe62a37bd",
    "title": "摸鱼儿·济武见访示一词次韵奉答",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "解尘羁、天容聱叟，年来馀少清思。书奁药架勤收拾，错愕隙驹方驶。吾倦矣。拚冷落交游，孤坐谈秋水。五湖阴里。忽露宿鵁鶄，风翻芦荻，相助挽征袂。",
      "贫家具，回听朝鸡万里。陶公欲酿无米。此心漫诧同顽铁，又被高歌催起。人世事。料不过、对花对鸟千回醉。闲情自寄。看瑶海飞灰，珠林断响，九鼎寸丝系。"
    ]
  },
  {
    "id": "adcfe4db99bfff668e8b89fc7d16adfd",
    "title": "摸鱼儿·叠前韵答吴宝崖见怀宝崖武林人",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "溯词源、六飞南渡，诸家全斗才思。丛山漠漠青如昨，独觉流光惊驶。秋到矣。趁十幅蒲帆，错绣层层水。唐公瓢里。见炳烛裁诗，题蕉纫碧，累月共仙袂。",
      "劳相念，麋鹿何须爵里。太仓刚剩稊米。鼎钟无处堪容我，聊逐沙鸥眠起。凄恻事。问故国、交朋雨散谁同醉。浮踪远寄。倩山作纶巾，江为罗带，牢把客愁系。"
    ]
  },
  {
    "id": "adcfe4db99bfff660a2ea74a07fca946",
    "title": "摸鱼儿·济武同诸君过饮倦圃三叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "偶携壶、空明小径，背时偏有微思。黄鹂两两啼初罢，门外雪翻波驶。咸集矣。任脱帽乔柯，濯足阶前水。白蘋香里。更越濑经寒，吴湾度夏，从此绝分袂。",
      "欢相接，通德真惭记里。筼筜凤到生米。休嗤下国舆图俭，五岳中心崇起。添快事。堪借得、夷光歌舞深宫醉。悠然谩寄。只左掘陶泓，右倾凿落，斯世本无系。"
    ]
  },
  {
    "id": "adcfe4db99bfff66d76b3b9e23cdfd5c",
    "title": "摸鱼儿·酒间答星期四叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "别吴州、便穿荒圃，此中应蓄深思。嘹嘹哀雁清笳外，铁甲往来何驶。君司矣。且玩弄垂虹，鲁望吟残水。故人杯里。有松籁疑弦，鱼梁近画，莫湿感时袂。",
      "浮沉处，游侠难逢轵里。丹砂转讶成米。男儿胸次多冰雪，兴到谁嫌腾起。眼底事。怪几日、浓阴未解如酣醉。痴肠可寄。愿花月常辉，天公注定，也似赤绳系。"
    ]
  },
  {
    "id": "adcfe4db99bfff664a17e592c57866e9",
    "title": "摸鱼儿·答止岳五叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "掩荆扉、笔床蛛网，都无兰畹佳思。亲逢八咏楼头客，驱策驽骀皆驶。吾病矣。听枕上桐声，一夜随沟水。小山丛里。只三百青铜，换他珠榨，相聚解罗袂。",
      "荒祠畔，遥射菰蒋十里。江乡徒诩鱼米。紫芝曲避咸阳焰，肯爱子房招起。非细事。有北斗量金，难博今生醉。卮言是寄。怕春去多时，柔肠撩乱，空用柳条系。"
    ]
  },
  {
    "id": "adcfe4db99bfff660e49066f7596006a",
    "title": "摸鱼儿·答王迈人六叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "曳青藜、笋舆休御，炎光常带寒思。钱神脉脉无消息，何计挽迟为驶。堪隐矣。有作队鸥凫，栖向当年水。五噫声里。更罝网高张，麟枯凤老，相泣反前袂。",
      "天壤内，空阔仍同梓里。齐名敢觑苏米。书生习气难镵削，汉柳多情三起。些子事。莫近舍樽前，追忆黄垆醉。有家似寄。要缩取方壶，天风海屋，长剑辘轳系。"
    ]
  },
  {
    "id": "adcfe4db99bfff66e7e31ca1e0c9a066",
    "title": "摸鱼儿·同止岳过济武寓中叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "叩琳宫、乍闻鸣鹤，满庭堆垛幽思。绕城川路千回折，犹怅去帆难驶。相狎矣。请健笔题笺，勘破南湖水。无分表里。取玉局丰华，收归海贷，明月照双袂。",
      "耽游戏，勿复占星帝里。羞将青史酬米。吴山久付先生卧，却被索郎扶起。须耐事。恐见说世缘，触眼心如醉。鸿音莫寄。待紫陌骊驹，闹花深草，■了又重系。"
    ]
  },
  {
    "id": "adcfe4db99bfff66c35aa5feefa111dd",
    "title": "摸鱼儿·病坐采山亭怀济武",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "正秋闲、药囊斜挂，此家竟日含思。腐毫嗣咏高轩遍，差喜竹深溪驶。天阔矣。再何时褰裳，径度蓬莱水。建安年里。记追逐西园，芙蓉承盖，烟月络珠袂。",
      "儒冠老，卜筑停车废里。桃花任昉遗米。牵船或傍鸳鸯宿，渔市一番歌起。真异事。看偌大南朝，只让渊明醉。情来辄寄。欲饱乞风流，冰壶同映，浩浩免拘系。"
    ]
  },
  {
    "id": "adcfe4db99bfff66fefa0b00d32fa6c9",
    "title": "摸鱼儿·题宝崖像",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "妒年华、翻然四照，何人画出闲思。扬鞭直踏龙门路，止憾骅骝难驶。君过矣。君不见、大江日夜无情水。柏梁宫里。想金母频来，露茎高揭，仙泪已濡袂。",
      "论行乐，掉臂遨游戚里。东方倦索珠米。那如痴倚吴山枕，指点桑田尘起。增盛事。早结就同心，日索梅花醉。雄风所寄。直大啸成雷，鼻端出火，车上一壶系。"
    ]
  },
  {
    "id": "adcfe4db99bfff66f9cdfad52230de9c",
    "title": "摸鱼儿·约济武游鹤洲",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "羡携钱、陈留北阮，斯人殊妙豪思。不然羲辔情悭极，晓夜行天嫌驶。凉动矣。转望断飞楼，淼淼银河水。玉壶光里。便鹤氅参差，戏拖拄杖，犹是杏坛袂。",
      "经南郭，此去桃源几里。聚图何处寻米。群书乱积藤梢下，拔地一峰隆起。成雅事。烦转语昌藜，不作红裙醉。馀生寄寄。看揽胜归来，川灵献媚，篷背锦囊系。"
    ]
  },
  {
    "id": "adcfe4db99bfff664c4bae7daa56ca52",
    "title": "摸鱼儿·金明寺访灯公叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "噪秋蝉、澄潭界道，入门疑酿良思。观空的是英雄业，鞭影不施而驶。身到矣。正踏破机缘，随分佳山水。宝华轮里。睹碎碣蟠蜗，四垂青薜，禅客半无袂。",
      "天街返，佚老鸱夷旧里。庵蕳间续厨米。家风肯受龙蛇杂，钟散月斜香起。因此事。痛举世沉沉，总被文章醉。纵横各寄。要汛扫蓬蒿，拨尘相对，驴橛定休系。"
    ]
  },
  {
    "id": "adcfe4db99bfff6638018ce411efcfd8",
    "title": "摸鱼儿·送晓山师住如如庵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "讯毗陵、乌衣甲第，投闲正属雄思。金鳞直透千重网，霞气赤城遥驶。良健矣。好不涉程途，幻出莲花水。名山社里。怪采菊狂生，蜉蝣晋宋，亲执远公袂。",
      "情偶结，乐土移归瘠里。溪田雀啄香米。儒门淡泊相传久，那得无人飙起。奇特事。本李耳衔杯，却见瞿昙醉。逢场曰寄。贵出匣吹毛，弥天伎俩，重把马驹系。"
    ]
  },
  {
    "id": "adcfe4db99bfff6675efdc3ac718341e",
    "title": "摸鱼儿·答嵋雪叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "怨城空、冷风黄叶，君来始获精思。昨年放眼章华上，仿佛猎徒飙驶。堪乐矣。聚司马元龙，入我毫端水。懒真堂里。遇花谱唐宫，十分春色，邀客展芳袂。",
      "尘途浊，耐可欹眠井里。侏儒耻向分米。移居只在秋塍畔，东望海云初起。文章事。似雪乳盈瓯，续取连宵醉。蕉筒索寄。纵铸就并刀，象觿双佩，难解此心系。"
    ]
  },
  {
    "id": "adcfe4db99bfff666a3f8f3d45256670",
    "title": "摸鱼儿·和济武梦赵韫退叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "七年馀、未逢珠节，索居那免凄思。河山命驾冲风苦，信觉神居多驶。飞动矣。是碧月楼寒，断续铜壶水。竹林游里。看太乙莲舟，横穿戟户，狂喜各舒袂。",
      "人何在，西接尧都舜里。钢轮陆递军米。天中自昔萧闲境，猝受怒笳吹起。偏好事。每襆被漳台，四顾应刘醉。双鱼即寄。让拊枕缠绵，绿纱烟语，先我寸肠系。"
    ]
  },
  {
    "id": "adcfe4db99bfff66727ddc92b75d6b99",
    "title": "摸鱼儿·陈用亶尧夫携尊济武寓中同集叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "命长筵、秋澄物候，穷乡足浣忧思。阿谁不恨盐车困，绝影奔尘之驶。深坐矣。话少伯无端，泛尽江南水。半床花里。盼弦月斜流，参横树杪，先判隔城袂。",
      "翻韵谱，何异徵歌北里。拣沙私幸留米。灯前击钵声希后，户外云璈徐起。狂奴事。可笺乞天公，日买新丰醉。一时兴寄。作艺海盘游，不须楼橹，坚瓠也堪系。"
    ]
  },
  {
    "id": "adcfe4db99bfff66f57c6d8c1f212990",
    "title": "摸鱼儿·勉宏略叠前韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "古贤豪、聚书抽藻，舍旃更有何思。康庄待付凡流去，历块连钱方驶。兵偃矣。应笑我、淋漓泪点如铅水。少年场里。恣燕剪红殷，花幡翠绕，搴得丽人袂。",
      "轻尘外，数岁安居苎里。嫩蒸波面飘米。长风逆溯西京上，收召邹枚齐起。传心事。第敝屣浮荣，先学恹恹醉。名因迹寄。虑史氏占星，霎时蓬散，权借彩虹系。"
    ]
  },
  {
    "id": "adcfe4db99bfff66039a03307ff5a4ef",
    "title": "大酺同张蘧林饯别袁箨庵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "看楚云飞，吴烟远，良约都因春误。红楼听雨罢，又匆匆无定，意如飘絮。幔锁荷香，梁招乳燕，知是怀人深处。填词付歌管，正陈隋旧梦，寓情琼树。恨三幅江帆，一双山屐，撰成离绪。沉沉丝雨暮。",
      "乱流急、翘首迷前渡。且近觅、投簪狂客，负局先生，解征衣、酒边同住。自古谁豪举，身与世、总成羁旅。更休叠、阳关句。浮樽相属，西子夜来传语。停舟镜湖待汝。"
    ]
  },
  {
    "id": "adcfe4db99bfff66a08d17d4322d4040",
    "title": "多丽·云母灯",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "小庭前，象板瑶樽齐设。纳新凉、宜呼蜡炬，半遮无碍清澈。是何人、巧装密钉，一层云、一层明月。掠取余英，群仙餐粉，斸来幽洞，九枝叠雪。总贪看、素光千片，宁使好山缺。浑拟向、绡衣对舞，玉琢宫阙。",
      "恨刚被、屏风隔断，又添朱火高揭。巧藏身、众中偷觑，历历欢场助愁绝。劝惜兰膏，护开花蕊，防他流泪易销歇。夜深也、寸心灰后，还有留髡物。催移去、双影半昏，莫照罗袜。"
    ]
  },
  {
    "id": "adcfe4db99bfff666ce6900c845294e2",
    "title": "多丽·星期与诸子宴集涉园遥同次韵",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "尺缣残，俊人再聚西园。送芦笳、边风绝远，欢场许驻韶颜。听莺回、晴窗染绀，浮花去、春渚拖蓝。宦海难经，钱神易别，逍遥总让竹皮冠。昂首望、横穿斗柄，历历酒星圆。惊相问、善和坊曲，欠取端端。",
      "算香辰、未逢修禊，早看烟月双娟。要离冢、谁嗤灶热，临邛市肯怕琴寒。禁苑停呼，侯门漫刺，宏词合在客窗间。溯澄湖、莼羹新熟，勤买橛头船。吾衰甚、愿分兰畹，洗尽愁山。"
    ]
  },
  {
    "id": "adcfe4db99bfff66ef892827d515d480",
    "title": "薄幸题壁",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "绿杨丝绾。勒马处一程云栈。慢伫想安排此夜，知人谁家泪眼？试说与宿雨餐沙，三秋禁断闲箫管。更止酒新盟，攀花密祝，青鬓偎人不暖。",
      "向有限关河里，偏只见悲欢聚散。记粉巾鸳字，歌裙凤缕，寻思误把归期缓。不干缘浅。耍迷踪困影，山尖海角填情满。自欢自惜，莫负风亭月馆。"
    ]
  },
  {
    "id": "adcfe4db99bfff66353046f12258ee93",
    "title": "感皇恩",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "珠落凤凰池，绛云如组。南国留人处延伫。翠帘高卷，一派桐花清举。艺林开玉宇，今犹古。",
      "应有丽鬟，含情无语。眉向檀郎舞筝柱。欲飞双燕，弹尽六朝金缕。世间春几许，君全取。"
    ]
  },
  {
    "id": "adcfe4db99bfff66cc7de7304af2aa66",
    "title": "荷叶杯·怨思",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "细雨江边春缆，绿暗。玉箸湿罗巾，佳期定约藕花新。",
      "真么真，真么真。"
    ]
  },
  {
    "id": "adcfe4db99bfff66cc7de7303e993d57",
    "title": "荷叶杯·怨思",
    "authorName": "曹溶",
    "authorId": "adcfe4db99bfff66d1457b72d1457b72",
    "dynasty": "清",
    "content": [
      "乳燕衔泥飞过，独坐。邂逅粉郎游，捧觞含笑拨箜篌。",
      "留么留，留么留。"
    ]
  },
  {
    "id": "adcfe4db99e281e9dae717e10c1829b8",
    "title": "风入松·述怀",
    "authorName": "周慧贞",
    "authorId": "adcfe4db99e281e9d1457b72d1457b72",
    "dynasty": "清",
    "content": [
      "几回惆怅厌临鸾。扶病倚阑干。逢人懒整云鬟乱。眉儿淡。留待郎看。消瘦不禁摇扇，遣情聊把琴弹。",
      "冰弦理罢展琅玕。描写恨千端。双双飞落檐前燕。衔泥转。故故成欢。何事比来轻去，夜深不得团圞。"
    ]
  },
  {
    "id": "adcfe4db99fb2e4052138ccd2d84a6cd",
    "title": "浪淘沙·晚坐城东书屋",
    "authorName": "瞿镛",
    "authorId": "adcfe4db99fb2e40d1457b72d1457b72",
    "dynasty": "清",
    "content": [
      "占得夕阳多，宝塔峨峨。须臾又是一轮过。白地光明都入画，树影婆娑。",
      "寂寂奈愁何，日月如梭。急须小酌洗香螺，生怕晨钟容易响，酒也蹉跎。"
    ]
  },
  {
    "id": "adcfe4db9a50549b4ceb62fe9942c4c0",
    "title": "扫花游·读南宋杂事诗",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "残山剩水，听鸟唤东风，鹃传南渡。繁华暗数。惜珠帘锦幕，美人迟暮。剩有华堂蟋蟀，芳园杜宇。伤心处。将无限闲愁，诉与鹦鹉。",
      "西湖堤畔路。剩渺渺寒波，萧萧秋雨。暮潮来去。送楼台歌管，夕阳萧鼓。芳事凄迷，梦断苏堤烟树。无情绪。酒醒时，江山非故。"
    ]
  },
  {
    "id": "adcfe4db9a50549b5ae73b02e6110086",
    "title": "桂殿秋·望月作",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "三五夜，月朦胧。琼楼玉宇冷秋风。琪花落地无人拾，九曲瑶台何处通。"
    ]
  },
  {
    "id": "adcfe4db9a50549bd41b2653a730b0c5",
    "title": "扫花游·汴堤柳",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "落花天气，正弱缕飘金，低枝弄翠。春风十里。又年年攀折，相看憔悴。和雨和烟依旧，长条踠地。相思碎。燕语莺啼，春梦醒未。",
      "度番风廿四。恨走马章台，飘零身世。韶光弹指。纵游丝十丈，春情谁系。千劫兴亡，都付汴堤流水。思往事。最消魂，杜鹃声起。"
    ]
  },
  {
    "id": "adcfe4db9a50549b82c53eb089ace465",
    "title": "如梦令·游丝",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "本是灵和殿树。又作章台飞絮。丝影恋妆楼，不惜韶华迟暮。",
      "春去。春去。问尔飘零谁主。"
    ]
  },
  {
    "id": "adcfe4db9a50549b6b8cdff774d883b7",
    "title": "长亭怨慢送春",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "听一曲、歌残金缕。沈沈帘幕，东风暗度。闲门嫣红，万点惨无主。恹恹人病，弄得春光迟暮。看九曲阑干，已无复流莺软语。",
      "春去也、落花流水，毕竟春归何处。游丝横路。那挽得韶华小住。阅几番芳事飘零，又化作漫天飞絮。晓梦画楼西，啼血谁怜杜宇。"
    ]
  },
  {
    "id": "adcfe4db9a50549bd538a7f2bf1e6f32",
    "title": "一萼红·徐州怀古",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "过彭城。看江山如此，我辈又登临。系马台空，斩蛇剑杳，霸业都付销沈。试重向黄楼纵目，指东南半壁控淮阴。衰草平芜，大河南北，天险谁凭。",
      "千劫兴亡弹指，剩砀山云起，泗水波深。宋国雄都，楚王宫阙，千秋故垒谁寻。溯当日中原逐鹿，笑项刘何事启纷争。空叹英雄不作，竖子成名。"
    ]
  },
  {
    "id": "adcfe4db9a50549be2655819faa9b289",
    "title": "菩萨鬘",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "一树嫣红娇不语。寻芳望断江南路。春去已多时。流莺犹未知。",
      "帘栊残月落。夜雨愁珠箔。王母下云旗。传书青鸟归。"
    ]
  },
  {
    "id": "adcfe4db9a50549b3167e5f2317a841e",
    "title": "菩萨鬘无题",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "一树梨花深院隔。游丝飞去无踪迹。金琐闼门开。传书青鸟来。",
      "帘栊残月晓。梦断青楼道。晓色绿杨枝。流莺对语时。"
    ]
  },
  {
    "id": "adcfe4db9a50549b3167e5f2b7f273a2",
    "title": "菩萨鬘无题",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "传到琵琶幽怨意。为谁飞上江南地。冀北雪花飞。鸿归人未归。",
      "衡阳春色暮。又逐东风去。系帛汉时宫。云山隔万重。"
    ]
  },
  {
    "id": "adcfe4db9a50549bed97d4cb85135002",
    "title": "壶中天慢元宵望月",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "满身花影，看蟾光如许，盈亏几易。难得南楼同醉月，不负天涯今昔。鼙鼓萧条，悲笳呜咽，辽海音书急。扶风歌罢，元龙豪气犹昔。",
      "堪叹好梦烟销，年华水逝，俯仰悲陈迹。千里相思无寄处，惹我青衫泪湿。云海沈沈，金波脉脉，终古横空碧。夜乌惊起，一声何处长笛。"
    ]
  },
  {
    "id": "adcfe4db9a50549bdde032b206e453e0",
    "title": "卖花声登开封城",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "苍莽大河流。空际悠悠。天涯回首又登楼。百二河山今寂寞，已缺金瓯。",
      "宫阙汴京留。王气全收。浮云缥缈使人愁。又是夕阳西下去，望断神州。"
    ]
  },
  {
    "id": "adcfe4db9a50549b11f8fc8dd2df0f77",
    "title": "点绛唇·咏白荷花",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "罗袜无声，晶帘一片斜阳里。碧云无际。隔断银河水。",
      "缟袂凌波，洗尽铅华泪。鸣环佩。月明千里。水殿风初起。"
    ]
  },
  {
    "id": "adcfe4db9a50549b9ed752ab80b60f54",
    "title": "好事近·杨花",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "飞上玉阑干，才被东风吹起。最是一天春雨，踏入轻尘里。",
      "更怜清影别深宫，漂泊随流水。慎勿化萍飞去，荡春心千里。"
    ]
  },
  {
    "id": "adcfe4db9a50549b1ba31b4f661a010a",
    "title": "浣溪沙·读钱塘纪事",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "一曲琵琶咽故宫。西陵风雨冷梧桐。淡烟疏柳夕阳中。",
      "湖水千寻莲叶碧，楼台十里杏花红。而今残照怨西风。"
    ]
  },
  {
    "id": "adcfe4db9a50549b1fc0204f7d9ed4a5",
    "title": "临江仙·咏蝶",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "残月当门春不语，小园竟日花飞。红栏回首惜芳菲。绿阴庭院，曲曲琐残晖。",
      "飘泊不随风絮影，而今犹恋罗衣。芳情梦断画桥西。斜阳花雨，未忍抱香归。"
    ]
  },
  {
    "id": "adcfe4db9a50549bcc994c9141f98c9c",
    "title": "扫花游·宿迁道中见杏花",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "荒邮古戍，剩数朵孤花，落英如许。采香人去。问斜阳一抹，幽情谁诉。金粉凄迷，付与二分尘土。无情绪。伤沦落天涯，飘零似汝。",
      "阅东风几度。看万点花飞，春光又暮。芳心自苦。玉颜憔悴，瑶华无语。一笑嫣然，肯学夭桃媚妩。相思处。忆江南，小楼听雨。"
    ]
  },
  {
    "id": "adcfe4db9a50549b9846eb5d453045d4",
    "title": "一萼红·题碧海乘槎图",
    "authorName": "刘师培",
    "authorId": "adcfe4db9a50549bd1457b72d1457b72",
    "dynasty": "清",
    "content": [
      "海波平。正相思无限，隔秋水盈盈。徐福不还，鲁连避世，千秋呜咽潮声。试寄语燕昭汉武，问求仙何日到蓬瀛。成连一去，天风海水，何处移情。",
      "日暮碧云天远，见蜃楼明灭，蛟渚澄清。千仞银涛，片帆飞度，云山划断空青。快此际乘风破浪，指东南万里鹏程。立向蓬莱高处，目断瑶京。"
    ]
  },
  {
    "id": "adcfe4db9a6a82854334969f7bd8da7b",
    "title": "蝶恋花",
    "authorName": "张琼娘",
    "authorId": "adcfe4db9a6a8285d1457b72d1457b72",
    "dynasty": "清",
    "content": [
      "柳絮抛完春暗去。莺语丁宁，半是销魂句。病后韶光竟如许。落红飞傍阑干聚。",
      "芳草迷烟闻杜宇。蝶乱蜂忙，偷向苍苔觑。瓶插空枝坐无语。连宵又下凄凄雨。"
    ]
  },
  {
    "id": "adcfe4db9aa0726bccc502947c45c0d8",
    "title": "浣溪沙·春晓",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "一桁帘波画不成。嫩凉天气半阴晴。隔墙风送卖花声。",
      "红杏雨香融乳燕，绿杨烟淡护啼莺。玉钩春影欠分明。"
    ]
  },
  {
    "id": "adcfe4db9aa0726bc79407fca11ce630",
    "title": "减字木兰花·春晚",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "东风渐懒。瘦尽梨花春欲晚。隔著重愁。十二珠帘怕上钩。",
      "红蕤漫倚。钗亸鬟攲扶病起。燕子间关，似说轻棉半臂寒。"
    ]
  },
  {
    "id": "adcfe4db9aa0726b82bf319a1b8f864b",
    "title": "减字木兰花·勺湖逭暑",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "城西那角。碧泛莲湖分一勺。雨过留香。薄鬓丝丝眷夕凉。",
      "何曾计左。偕隐花间应许可。乡老温柔。卅六鸳鸯总白头。"
    ]
  },
  {
    "id": "adcfe4db9aa0726b5d5a9cde328a2d00",
    "title": "买陂塘次外子自题“勺湖莲隐图”韵",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "傍湖滨、几椽幽筑，红尘未许飞到。帘阴一片裙波皱，恰对盈盈荷沼。新画稿。试占取、雕栏十二同吟靠。斜阳未了。趁拂面风来，吹香满镜，重理鬓云好。",
      "花前忆，忆著吴娘风调。此情休怕花笑。何时打桨迎桃叶，先拓是乡终老。秋意早。记雪藕、调冰曾乞琼浆饱。停歌话悄。纵拜月盟低，临风语细，猜已被鸥觉。"
    ]
  },
  {
    "id": "adcfe4db9aa0726bc693ac2e2572dff7",
    "title": "念奴娇·石君追溯旧游，为拈此解",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "莫愁湖畔，早十年、携得桃家双桨。几度东风芳草绿，知否个侬无恙。",
      "往事云沉，闲情水皱，脉脉堪凝想。白门娇柳，靓妆曾斗眉样。",
      "闻道灯底秋心，亲题兰帕，偷学词人蒋。暮雨潇潇蓬背彻。",
      "抵似玉钗低唱。倚柁煎茶，临波拓镜，丰姿真无两。",
      "旧游如梦，为君添倍惆怅。"
    ]
  },
  {
    "id": "adcfe4db9aa0726b77bd6b038989a323",
    "title": "虞美人·夜雨催花，春寒特甚，揽衣倚枕，偶成此词。",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "五更风雨惊残梦。尚怯馀寒重。一层红晕一重纱。料是窗前开了、绛桃花。",
      "轻阴天气还慵起。遮莫红蕤倚。春来生怕上帘钩。怕是钩帘钩起、一春愁。"
    ]
  },
  {
    "id": "adcfe4db9aa0726b2a92f2517b0e24ff",
    "title": "浣溪沙·花下徘徊，悄然得句",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "检点嫣红瘦几分。悄扶秋梦到栏根。不关蜂蝶也销魂。",
      "西下夕阳东上月，等闲容易又黄昏。一般花影判凉温。"
    ]
  },
  {
    "id": "adcfe4db9aa0726b5dea5c0f05716b15",
    "title": "阑干万里心听秋阁坐雨赏荷，新凉可喜",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "藕花都向晚凉开。小扇单衫香满怀。水阁阑干凭几回。",
      "听秋来。万叶跳珠雨过才。"
    ]
  },
  {
    "id": "adcfe4db9aa0726baa81f2aff23ab53a",
    "title": "水调歌头·夏晚与石君湖上纳凉，填此索和",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "我爱勺湖住，三伏暑全忘。谁家闹红，双桨来往乐无央。畅好雨馀天气，记取薄罗衫子，兜住水云凉。一事与君说，花欲傲诗狂。",
      "指城西，几株柳，挂斜阳。有时鬓丝，风过献上藕花香。千古高山流水，倘肯一弹再鼓，侬为解琴装。如此好风月，那用一钱偿。"
    ]
  },
  {
    "id": "adcfe4db9aa0726bd27d6561be816b5f",
    "title": "南楼令寄外",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "金井露华浓。秋怀砧杵中。算经年、容易西风。悄向碧栏杆外倚，又一叶、下梧桐。",
      "何处问游踪。水重山更重。怕枫江、冷断吴蓬。莫怪霜潮消息梗，须早晚、托鳞鸿。"
    ]
  },
  {
    "id": "adcfe4db9aa0726bb691c6971fb402b4",
    "title": "生查子·书所见",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "残荷红渐稀，香老词人笔。小立钓丝风，悄倚蘋渔笛。",
      "雨乍收，凉眷夕。秋梦无痕迹。莫是水萤飞，误认疏星碧。"
    ]
  },
  {
    "id": "adcfe4db9aa0726b252b33febc7f7158",
    "title": "蝶恋花·随任隰川，见燕巢有感",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "谢却残红飞尽絮。九十韶光，六十轻抛负。婪尾馀春馀几许。画帘一桁微微雨。",
      "雨后泥香新燕乳。一样将雏，心苦谁怜汝。江上草堂今在否。双栖毕竟归何处。"
    ]
  },
  {
    "id": "adcfe4db9aa0726b9c83317b2031b1e6",
    "title": "浪淘沙·花事将了，春愁正深，追悼雪舫、风琴两姊",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "风雨五更寒。姊妹花残。洛阳挥手听啼鹃。弹指光阴回首梦，卅有三年。",
      "遗稿忍轻删。镜底重看。此中添我泪汍澜。一读一回肠断处，留与青山。"
    ]
  },
  {
    "id": "adcfe4db9aa0726b367e9b360f2b1997",
    "title": "浪淘沙·前词意有未尽，再填此阕，不觉泫然",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "记否手同携。廊曲阑低。一钩月上粉墙西。竹影参差花影乱，风露含啼。",
      "往事但重提。眉楚鬟凄。雨香寒食泣棠梨。抔土茫茫何处觅，梦境都迷。"
    ]
  },
  {
    "id": "adcfe4db9aa0726b1c1c06f6da56d271",
    "title": "浪淘沙·定羌官廨后有望河楼，每一登临，则动归念",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "羌笛破春寒。人老边关。十年梦已断湖干。一样雨丝风片外，那觅吴船。",
      "高阁几凭栏。眼底河山。料应商略去留难。燕子也知乡思苦，相约飞还。"
    ]
  },
  {
    "id": "adcfe4db9aa0726bae392fa5a9b8526f",
    "title": "菩萨蛮·秋夕",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "疏桐一叶飘金井。兰釭肯写红窗影。不是耐宵凉。那知更漏长。",
      "迟眠因爱月。寂响空廊屧。虫语恁缠绵。道它秋可怜。"
    ]
  },
  {
    "id": "adcfe4db9aa0726bf597214e3a91ddb4",
    "title": "清平乐·雪夜",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "松盆笼袖。寒已交三九。梅影白描灯上候。差比吟魂消瘦。",
      "雪花轻糁窗棂。爬沙真个堪听。疑有缟衣入梦，觉来枕角微馨。"
    ]
  },
  {
    "id": "adcfe4db9aa0726b0e29e6530a543c03",
    "title": "水调歌头·八夕",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "今夕复何夕，鹊驾已难留。盈盈一水相望，空际碧云流。携得轻纨小扇，坐向冷萤光里，人意淡于秋。襟袂极潇洒，风露浣清愁。",
      "倚银床，荐冰簟，熨罗裯。不妨夜深低语，笑问女和牛。难道仙家眷属，也似人生离合，隔岁一绸缪。终古此河汉，别恨总悠悠。"
    ]
  },
  {
    "id": "adcfe4db9aa0726bee3c75ec99118c3c",
    "title": "高阳台·追和元遗山雁丘词，同石君作",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "叫月声酸，临波影瘦，双双暗渡河汾。声裂惊弦，无端比翼轻分。霜闺盼断天涯信，怕秋江、烟橹空闻。惜离群。梦冷圆沙，合殉斜嚑。",
      "十三数到哀筝柱，只同埋玉骨，犹纪贞珉。剩山残水，依然青冢黄昏。相思怨魄归何处，尽伤心、付与词人。认啼痕。碧化蘼芜，都长情根。"
    ]
  },
  {
    "id": "adcfe4db9aa0726b9a21a1f64e821403",
    "title": "江城梅花引",
    "authorName": "萧恒贞",
    "authorId": "adcfe4db9aa0726bd1457b72d1457b72",
    "dynasty": "清",
    "content": [
      "纸窗虚掩月黄昏。是冰纹。是霜痕。漫把一枝，疏影误横陈。梦已无聊何况醒，只留鹤，伴臞仙、话夜分。",
      "夜分。夜分。暗香闻。酒半醺。茶半温。倦也倦也，倦拥著、篝火馀熏。赢得妆台，双写笔花春。镜里东风三九过，描冻萼，借胭脂、点染匀。"
    ]
  },
  {
    "id": "adcfe4db9ab898cf25eb6af75cd80183",
    "title": "清平乐",
    "authorName": "燕翼",
    "authorId": "adcfe4db9ab898cfd1457b72d1457b72",
    "dynasty": "清",
    "content": [
      "凌波仙女。重返瑶天去。妙墨人间留寸楮。增了秦嘉愁绪。",
      "记曾翠阁联吟。玉窗倦绣金针。针线尚留残帖，至今酸刺芳心。"
    ]
  },
  {
    "id": "adcfe4db9bb644aa71c15d4e8968f596",
    "title": "谒金门·早春",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "春一线。几点梅花新绽。残雪初融莺未啭。青归杨柳眼。",
      "几缕轻风剪剪。怕煞寒生庭院。依旧小楼帘半卷。待他双燕转。"
    ]
  },
  {
    "id": "adcfe4db9bb644aad10771905d9544ce",
    "title": "雨中花·落花",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "风雨连绵不断。残韵馀香零乱。着意留春，难将春绾，转眼红妆换。",
      "寂寂小庭飞片片。花梦可怜谁管。最算是多情，怜香蛱蝶，犹是寻花伴。"
    ]
  },
  {
    "id": "adcfe4db9bb644aa578986d75f603709",
    "title": "声声慢·送春",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "风风雨雨。暗地相催，春光到此将别。欲待款留，无计反增凄切。东君怎不体谅，促春回、把人抛撇。更望里，尽销魂、只见落红堆积。",
      "每到春归时候。便引起、愁肠细丝如织。杜宇声声，不管旧时相识。枝头报春去也，恁忘情、了无怜惜。怎似我，倦伤春、还恋此日。"
    ]
  },
  {
    "id": "adcfe4db9bb644aa05c73e4f4ef0d7ad",
    "title": "南歌子·秋雨",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "风急寒吹早，灯昏绣懒挑。飕飕飒飒打芭蕉。暗把梦魂惊散。小窗寮。",
      "气逼秋衾冷，声和落叶飘。凄凉无限此清宵。便没些儿离绪，也魂销。"
    ]
  },
  {
    "id": "adcfe4db9bb644aadb453d7e46b6c847",
    "title": "清平乐·题赵珊珊掩镜捧心小影",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "闲愁如许。心小难藏贮。幻出丝丝飞欲去。又被眉峰锁住。",
      "亭亭独立阶西。此心试问谁知。只有怀中明镜，照伊一点情痴。"
    ]
  },
  {
    "id": "adcfe4db9bb644aabf448f40dbf59345",
    "title": "蝶恋花·咏雪和韵",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "昨夜长空烟雾里。凛冽西风，暗地生寒峭。冒冷推窗才始晓。千山一抹青春老。",
      "日乍红时阴变了。料也情多，怕损飞花貌。便算侬家祥瑞早。阶前玉树天然好。"
    ]
  },
  {
    "id": "adcfe4db9bb644aac1a2bf37bc92203b",
    "title": "踏莎行·冬月和韵",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "一样清辉，许多寒气。玻璃澄澈冰轮里。近人流欲湿侬衣，万分爱惜眠还未。",
      "光动帘珠，影横窗绮。空阶泼冷浑如水。果然暗地约姮娥，夜寒偏耐雕阑倚。"
    ]
  },
  {
    "id": "adcfe4db9bb644aa64158ea1e5df2b86",
    "title": "浪淘沙·冬风和韵",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "彻骨五更风。吹聚霜浓。寒帷更觉冷重重。瘦竹声声敲不住，涛涌虬松。",
      "淡日忽朦胧。烟雾轻笼。封姨暗暗弄神通。想是欲传梅信息，特地寻侬。"
    ]
  },
  {
    "id": "adcfe4db9bb644aa8790dd7df800de37",
    "title": "点绛唇·盆梅将开，以纸帐护之",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "出手枝高，恁般细蕾寒成簇。暗香生玉。牢把葳蕤束。",
      "最早春光，又恐春光促。低低嘱。慢些开足。不许风丝触。"
    ]
  },
  {
    "id": "adcfe4db9bb644aa707325625d2af9f1",
    "title": "国香·慢本意和韵",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "种出空山。更铅华洗尽，别破花关。灵根近移深院，称此悠闲。况又芳馨竟体，供瓷斗、格外清妍。孤高问谁似，野菊疏梅，伯仲之间。",
      "护兰情脉脉，问灵韵去后，几度凄然。从今得意，合教相对忘言。未许蓬蒿甘老，伴佳人、暗与流连。盈盈小窗畔，瘦影如侬，越地相怜。"
    ]
  },
  {
    "id": "adcfe4db9bb644aa1f79aea6a9c664cd",
    "title": "眉妩·残月和韵",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "剩三分清影，一缕寒光，还又淡河汉。不改如钩样，低低挂，更阑人静深院。为谁意懒。叹素娥、消减无限。也应恋、三五团圆好，奈容易更换。闲算。",
      "重重离怨。想柳郎当日，曾妙词翰。料得冰魂去，垂杨外，晓风一样吹远。旧情未断。待再圆、休更剖散。便莫问盈亏，同一拜、了心愿。"
    ]
  },
  {
    "id": "adcfe4db9bb644aad715c5039cb5cbdd",
    "title": "沁园春·赠外",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "约略前身，君与阿侬，有未了因。但自惭蒲柳，敢言伉俪，替司巾栉，怎许娉婷。刺绣闲时，吟笺寄与，月底花前聊遣情。君休笑，是班门弄斧，愧不如卿。",
      "珠倾露洗秋汀。道秋水、侬神一样清。本桃红杏艳，重来羞比，莺娇燕婉，只是慵听。君守清贫，妾甘淡薄，举案光鸿记也曾。低声嘱、愿百年偕老，莫负钗荆。"
    ]
  },
  {
    "id": "adcfe4db9bb644aa88ebb28eb000ba6b",
    "title": "长相思·雨夜寄怀",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "山迢迢。水迢迢。梦过江南第几桥。寻君路更遥。",
      "醒无聊。睡无聊。一点愁心无计消。哪堪雨滴蕉。"
    ]
  },
  {
    "id": "adcfe4db9bb644aa06c5940d52558b5d",
    "title": "钗头凤灯下写家书寄外",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "同心偶。分离久。自怜无日舒眉柳。妆台角。灯花落。听残宵漏，又闻街柝。阁。阁。阁。",
      "秋凉后。西风透。暗愁生逼腰肢瘦。衣单薄。人萧索。此情谁寄，倩他灵鹤。托。托。托。"
    ]
  },
  {
    "id": "adcfe4db9bb644aab94ae7a79c13455b",
    "title": "阑干万里心春雨忆别",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "卐字小阑环曲折。恰似我、寸肠千结。乱愁丝和雨丝丝，尽付与、莺梭织。",
      "绿杨风里伤离别。憔悴也、问谁怜惜。此情只有彩毫知，细画出、相思切。"
    ]
  },
  {
    "id": "adcfe4db9bb644aaee582676f2dcc2d7",
    "title": "多丽·冬夜病卧不寐，倚枕赋此",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "听声声。城头画角哀鸣。怪无端、频来枕上，梦魂欲定还惊。意悬悬、凄凄切切，人寂寂、冷冷清清。寒逼罗纬，风欺灯影，此时此际暗愁生。更窗外、萧萧落叶，和雨洒幽庭。",
      "那堪又，孤鸿嘹唳，似诉离情。忆别离、千里万里，叹几度误归程。病和贫、一身独倚，愁与恨、两地难并。如此残年，者般凄况，彻宵挨遍短长更。只赢得、双眸长醒，弱骨瘦伶俜。悲吟罢，问天何意，付我心灵。"
    ]
  },
  {
    "id": "adcfe4db9bb644aa940ff4744af8ce7b",
    "title": "钗头凤寄怀",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "腰如搦。人如削。无端臂褪黄金约。灯销晕。香销尽。衾儿无梦，雁儿无信。闷。闷。闷。",
      "秋衫薄。秋风恶。感秋人被秋缠缚。归期问。何时稳。签儿无据，卦儿无准。恨。恨。恨。"
    ]
  },
  {
    "id": "adcfe4db9bb644aaf54b77ad94bcfcc8",
    "title": "醉花阴·寄外",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "别梦初圆风击碎。梦醒添憔悴。一片落花飞。知道春归，知道人归未。",
      "东风去后重门闭。谙尽愁滋味。差胜絮飘零，江北江南，流遍离人泪。"
    ]
  },
  {
    "id": "adcfe4db9bb644aa749bc9a571ae9561",
    "title": "点绛唇·寄外",
    "authorName": "钱念生",
    "authorId": "adcfe4db9bb644aad1457b72d1457b72",
    "dynasty": "清",
    "content": [
      "岭南云高，梦儿欲把羊城绕。怪它双棹。不送魂飞到。",
      "多病多愁，多恨多烦恼。谁知道。情田虽小，长遍相思草。"
    ]
  },
  {
    "id": "adcfe4db9c13ed7c7c523916c8595a6b",
    "title": "鹊桥仙·七夕",
    "authorName": "许缵曾",
    "authorId": "adcfe4db9c13ed7cb49c63fab49c63fa",
    "dynasty": "清",
    "content": [
      "云疏月淡，乌慵鹊倦，望里双星缥缈。人间夜夜共罗帏，只可惜，年华易老。",
      "经秋别恨，霎时欢会，应怯金鸡催晓。算来若不隔银河，怎见得，相逢更好。"
    ]
  },
  {
    "id": "adcfe4db9c347a8cfa26480b628352af",
    "title": "虞美人·送春和韵",
    "authorName": "沈御月",
    "authorId": "adcfe4db9c347a8cd1457b72d1457b72",
    "dynasty": "清",
    "content": [
      "送春春去添烦恼。闲闷何时得了。试看落红多少。点破阶前草。",
      "流莺树上啼声悄。惊破罗帏梦杳。断送镜中人老。都为春归早。"
    ]
  },
  {
    "id": "adcfe4db9c57314dfef93d0ee8865b3e",
    "title": "蝶恋花·立夏前一日",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "剪剪东风侵绣户。吹绿苔痕，还又吹轻絮。蝴蝶翩跹飞不去。十分春色将如许。",
      "燕子呢喃花外语。商略芳春，明日归何处。檐底蛛丝千万缕。玲珑欲罥斜阳住。"
    ]
  },
  {
    "id": "adcfe4db9c57314d29428fb0f95081b2",
    "title": "齐天乐·秋暮",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "迷离衰草秋容老，凄凄蓼花红悴。归雁横空，疏林坠叶，无限秋声盈耳。重阳过矣。又疏雨连朝，酿成寒意。舞蝶伶俜，寻芳犹绕画栏底。",
      "谁家暮砧敲碎，一声声断续，如诉愁思。瘦菊垂英，轻云弄影，小院添来清致。霜螯正美。更把酒东篱，浅斟微醉。袖染寒香，晚风侵绣袂。"
    ]
  },
  {
    "id": "adcfe4db9c57314df7fb83cf868fb9c1",
    "title": "点绛唇·春暮",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "轻暖轻寒，单衣未试春将去。满庭飞絮。草色青如许。",
      "目送征鸿，愁绪萦千缕。闲凝伫。凭栏无语。芳树斜阳暮。"
    ]
  },
  {
    "id": "adcfe4db9c57314d3fb2558d502b7a8d",
    "title": "摸鱼儿·新荷",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "听莺声，送春归去，闲庭换了幽景。轻风吹动柔波皱，溶漾碧纹难定。阑独凭。看数点青浮，弱牵丝荇，残芳满径。被紫燕衔来。绿萍圆处，片片落红冷。",
      "凉珠莹。晓露盘中微凝，摇摇将碎还整。呜蝉几日催炎暑，出水亭亭妆靓。香气静、更翠盖红衣，绰约明姿映。斜阳乍暝。待皓月当空，水光皎洁，高下舞清影。"
    ]
  },
  {
    "id": "adcfe4db9c57314d6497fc34fd398999",
    "title": "高阳台·秋雨怀三姊五妹",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "小雨催诗，高柯堕叶，凄凉作尽秋声。恨已难消，秋声更不堪听。朝来试卷疏帘看，惜庭花、一半飘零。最萧条，篱菊开迟，未着寒英。",
      "家乡迢递三千里，怅怀人滋味，几次曾经。天末遥峰，青青遮断归程。归书但道安无恙，纵伤心、怕说离情。到重阳，不插茱萸，也自愁生。"
    ]
  },
  {
    "id": "adcfe4db9c57314d253c4e254fab5b74",
    "title": "蝶恋花·春寒",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "懒上画楼楼独凭。春已三分，翻较残冬冷。柳困花慵浑未醒。萧条闲却寻芳径。",
      "香烬金炉销篆影。深护帘帏，尚觉东风劲。三两纸鸢吹不定。一丝界破轻烟暝。"
    ]
  },
  {
    "id": "adcfe4db9c57314dc38d2e72dee1c84d",
    "title": "百字令秋日看花感怀拙存",
    "authorName": "劳纺",
    "authorId": "adcfe4db9c57314dd1457b72d1457b72",
    "dynasty": "清",
    "content": [
      "愔愔轩馆，蹙波纹、数叠湘帘垂地。庭树荫移斜照下，小立碧纱窗底。枝簇轻红，篱扶瘦绿，秋色方清美。对花惆怅，迢遥人隔千里。",
      "无聊独绕珍丛，寒泉自溉，默默愁心碎。几幅蛮笺书遍了，不尽万重离思。画槛闲凭，幽芳共赏，往事依稀记。兵干扰攘，故乡名岁归未。"
    ]
  },
  {
    "id": "adcfe4db9cb7f9048c2322b9ed92b951",
    "title": "十六字令月",
    "authorName": "周日蕙",
    "authorId": "adcfe4db9cb7f904d1457b72d1457b72",
    "dynasty": "清",
    "content": [
      "圆。万古冰轮照大千。当头认，正好对婵娟。"
    ]
  },
  {
    "id": "adcfe4db9cb7f904c927512f39c82771",
    "title": "荷叶杯·儿童戏采荷叶作茶瓯，颇有逸致",
    "authorName": "周日蕙",
    "authorId": "adcfe4db9cb7f904d1457b72d1457b72",
    "dynasty": "清",
    "content": [
      "看得似钱成盖。还爱。蔽鸳鸯。",
      "儿童摘去共幽趣。分付。涤诗肠。"
    ]
  },
  {
    "id": "adcfe4db9cb7f90456221b27679fe17d",
    "title": "恋情深·外子有洞庭献唱词三卷，拟欲付梓，用毛司徒二首韵赠之，以识十年之攻苦",
    "authorName": "周日蕙",
    "authorId": "adcfe4db9cb7f904d1457b72d1457b72",
    "dynasty": "清",
    "content": [
      "刻意吟愁都哽咽。伴楼头月。构思常自拥寒衾。剥蕉心。",
      "青霜知否鬓边侵。擪笛向词林。不管瘦宽衣带，恋情深。"
    ]
  },
  {
    "id": "adcfe4db9cb7f90456221b271613d08f",
    "title": "恋情深·外子有洞庭献唱词三卷，拟欲付梓，用毛司徒二首韵赠之，以识十年之攻苦",
    "authorName": "周日蕙",
    "authorId": "adcfe4db9cb7f904d1457b72d1457b72",
    "dynasty": "清",
    "content": [
      "梦绕山塘情漫漫。有词仙伴。商量字字炼兼金。说知音。",
      "判红批白意沉沉。直起古人心。作乐府功臣佐，恋情深。"
    ]
  },
  {
    "id": "adcfe4db9cb7f904b6f02a316b3fb6a7",
    "title": "点绛唇·题自画梅花障子",
    "authorName": "周日蕙",
    "authorId": "adcfe4db9cb7f904d1457b72d1457b72",
    "dynasty": "清",
    "content": [
      "春到江南，凭君报道春无价。一枝横挂。宜淡宜浓画。",
      "玉魄冰魂，总胜凡花也。真潇洒。暗香浮夜。淡月疏篱下。"
    ]
  },
  {
    "id": "adcfe4db9cb7f9040d4d0f19a0e6a9c9",
    "title": "蝶恋花·送春",
    "authorName": "周日蕙",
    "authorId": "adcfe4db9cb7f904d1457b72d1457b72",
    "dynasty": "清",
    "content": [
      "九十春光谁自主。一树桃花，片片飞红雨。燕子衔将来又去。替人似欲留春住。",
      "满眼离情愁几许。芳草萋萋，绿遍春归路。忍说将离真个与。伤心岂独痴儿女。"
    ]
  },
  {
    "id": "adcfe4db9ce1e5bf493b18cd638c7b07",
    "title": "调笑令·凉夜",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "明月。明月。偏向纱窗偷入。有人遥避清光。",
      "小怯罗衣夜凉。凉夜。凉夜。报道海棠初谢。"
    ]
  },
  {
    "id": "adcfe4db9ce1e5bf3d00442401720cc4",
    "title": "调笑令",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "无寐。无寐。影与月儿相对。阑干十二重重。",
      "长立西窗晓钟。钟晓。钟晓。露湿凤头香小。"
    ]
  },
  {
    "id": "adcfe4db9ce1e5bfbd81ef89da931c69",
    "title": "如梦令·春朝旅店风雪",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "既是雪花飘泊。又是孟婆作恶。左酒右持螯，仔细与春酬酢。行乐。行乐。以此劝春春诺。",
      "把酒央春寄语。风伯雨师权恕。篱户矮于人，饥雀寒鸦相觑。何处。何处。春又翻然曰去。"
    ]
  },
  {
    "id": "adcfe4db9ce1e5bfbb184e577ef6d933",
    "title": "醉公子·灯花",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "喜向灯花问。知道明朝怎。果有一函来。从头读几回。",
      "半是模糊话。忽把灯花骂。呼雁过云边。回他没字笺。"
    ]
  },
  {
    "id": "adcfe4db9ce1e5bf34cb9cc0d5c4b83d",
    "title": "醉公子·毛申人新婚，未几即赴文友通宵之宴，戏速其行",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "好酒无多饮。归去尤宜醒。珍重劝郎行。官街风露清。",
      "银缸人独倚。月色居然起。侍婢正商量。郎来莫恁狂。"
    ]
  },
  {
    "id": "adcfe4db9ce1e5bf73be1af9298675e4",
    "title": "醉公子·反董文友词",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "姐姐和侬戏。索解书中意。书是合欢书。公然不避予。",
      "小篆朱痕沁。误读鸳鸯印。姐面一时红。原来合避侬。"
    ]
  },
  {
    "id": "adcfe4db9ce1e5bf835bb660bc030a6a",
    "title": "昭君怨·萤",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "刚是沿溪飘泊。忽又随风前却。暗地恁相夸。可怜他。",
      "那个轻纨兜住。何处碧纱笼去。到处只惺惺。却输卿。"
    ]
  },
  {
    "id": "adcfe4db9ce1e5bf4aaeb4360efb9a40",
    "title": "昭君怨·蝴蝶",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "是蝶是周难据。疑梦疑醒何处。花底忒轻狂。一双双。",
      "偷得香来韩掾。傅却粉来何晏。那个是前身。两平分。"
    ]
  },
  {
    "id": "adcfe4db9ce1e5bff9606ef1611356ef",
    "title": "点绛唇·小阁",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "夏日方长，科头羽扇频来往。小亭幽敞。茶沸松风响。",
      "隔岸垂杨，对坐黄鹂讲。还堪赏。帘钩初上。欸乃渔翁桨。"
    ]
  },
  {
    "id": "adcfe4db9ce1e5bfcd84db0320db493d",
    "title": "浣溪纱初见",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "曾向蓬山顶上行。瑶姫十五笑相迎。湘裙剪剪袜盈盈。",
      "今世芳名知弄玉，前身小字是双成。怪郎蓦地唤卿卿。"
    ]
  },
  {
    "id": "adcfe4db9ce1e5bffcfae4b9335fa967",
    "title": "浣溪纱赠妓蕊珍",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "昨夜蓬莱驾紫烟。天风吹下蕊珠仙。十分珍重破瓜年。",
      "对客离披浑似醉，为郎颠倒不成眠。秋波斜溜恨无边。"
    ]
  },
  {
    "id": "adcfe4db9ce1e5bf8fab6c1086be6224",
    "title": "浣溪纱幼女曜贞生日",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "初着红衫衬薄绡。爷前万福出帘腰。道儿生日是今朝。",
      "杜老瘐妻谁耐学，左家小女恁般娇。看爷白发早飘萧。"
    ]
  },
  {
    "id": "adcfe4db9ce1e5bf8164606153b4470e",
    "title": "卜算子·有感四首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "匿影住人间，横眼看天下。都道乾坤一腐儒，自问何为者。",
      "得酒且高歌，无酒干休罢。若有留髡送客人，一石臣能也。"
    ]
  },
  {
    "id": "adcfe4db9ce1e5bf816460615a102189",
    "title": "卜算子·有感四首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "壮已不如人，老矣何须问。纵有因人成事时，录录悲公等。",
      "新态看来多，旧事提他怎。那个邯郸道上行，仆仆何时醒。"
    ]
  },
  {
    "id": "adcfe4db9ce1e5bf816460617aae4d74",
    "title": "卜算子·有感四首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "种李易成蹊，种豆将盈顷。妇不弹丝妾不歌，有酒如何饮。",
      "山色碧于蓝，湖水明如镜。皓月清风是等闲，权与侬相领。"
    ]
  },
  {
    "id": "adcfe4db9ce1e5bf816460612df18215",
    "title": "卜算子·有感四首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "流水绕孤村，问是谁家住。不信孤山处士来，别有梅花墅。",
      "客到我应欢，我醉君须恕。多少园亭没主人，道不如归去。"
    ]
  },
  {
    "id": "adcfe4db9ce1e5bf399f306bec6ac0d6",
    "title": "卜算子·汤阴谒岳武穆庙",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "身在尚无家，身死家何地。纵使游魂遍九州，不向汤阴住。",
      "有恨化为云，无泪飞成雨。若变啼鹃何处归，赵氏孤儿处。"
    ]
  },
  {
    "id": "adcfe4db9ce1e5bfee9163eadfcbeb24",
    "title": "丑奴儿令溪边小阁听雨",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "溪边三尺翻盆雨，阁下滩声。阁上风声。那管愁人彻夜听。",
      "想来溪水添多少，昨阻舟行。今送人行。安稳渔翁挂绿罾。"
    ]
  },
  {
    "id": "adcfe4db9ce1e5bfac3c83eb6f971433",
    "title": "菩萨蛮·观稼",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "数间茅屋临溪路。无人小艇从人渡。一望野桥烟。陶家种秫田。",
      "午前风日暖。几路腰镰缓。短帽窄衫人。招呼三两声。"
    ]
  },
  {
    "id": "adcfe4db9ce1e5bf4d9a5be30bcbb89a",
    "title": "菩萨蛮·自梁庄策蹇至海陵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "瘦驴打过溪桥去。麦芽初长青无绪。四野湿云浓。天如中酒翁。",
      "石尤风太急。涧浅波文织。山色过江稀。前途怕雪飞。"
    ]
  },
  {
    "id": "adcfe4db9ce1e5bf32aa61a657af9c03",
    "title": "菩萨蛮·读漱玉词",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "易安居士偏潇洒。片言落纸真无价。应是谪仙人。青莲认后身。",
      "可怜还再嫁。未了尘缘债。衣上旧茶痕。看来莫断魂。"
    ]
  },
  {
    "id": "adcfe4db9ce1e5bf3d2974bc74f347c7",
    "title": "菩萨蛮·小女",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "左家织素年还未。采花自插如丸髻。采罢怕娘嗔。拈花却避人。",
      "小窗陪绣婢。有事心头记。要拌雪猧餐。溪边弄钓竿。"
    ]
  },
  {
    "id": "adcfe4db9ce1e5bfbfd1dc34fd5c9b73",
    "title": "添字昭君怨用唐解元“五更风雨葬西施”句，为聘姫姗姗悼亡",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "花信欲开还住。春信欲归难驻。五更风雨忽来时。葬西施。",
      "何日花前欢会。空想花容憔悴。花亡可有哭花人。问花神。"
    ]
  },
  {
    "id": "adcfe4db9ce1e5bf9cd6bcfe40310eef",
    "title": "河传·报国寺松",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "如组。如舞。卑枝伏蠖。高枝蹲虎。夕阳楚楚。画出影儿相赌。",
      "笔力空今古。公孙剑舞张颠墨，堪相匹。千载成三绝。烟如萦。云如迎。一更钟定野魈鸣。"
    ]
  },
  {
    "id": "adcfe4db9ce1e5bf8ecf837a83444a21",
    "title": "虞美人·访妓",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "飞琼小字谁拈破。何事人间堕。鹦哥唤出倍堪怜。",
      "又怕东风、且下水晶帘。",
      "青螺未绾浓云袅。香入菱花小。知伊新恨在眉头，只是对人、强说不曾愁。"
    ]
  },
  {
    "id": "adcfe4db9ce1e5bf112e17ab1af64578",
    "title": "虞美人·今宵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "今宵好景谁同坐。月与卿和我。我愁卿病只高眠。丢下一庭明月、煞堪怜。",
      "回廊寂寂怀人处。月也丢人去。待他人共月圆时。好与花前长醉、合欢卮。"
    ]
  },
  {
    "id": "adcfe4db9ce1e5bf7c5239161b9eeb69",
    "title": "鹊桥仙·七夕",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "云帏巳挂，月珰初饰，想是相逢时节。一年三百日相思，怕会面、依然羞涩。",
      "今宵迎晤，明朝送别，乌鹊桥边独立。不如索性学姮娥，拼夜夜、广寒孤寂。"
    ]
  },
  {
    "id": "adcfe4db9ce1e5bf930b298183c70c29",
    "title": "瑞鹧鸪·举第三子亮可",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "病中心绪懒如丝。偶读陶公数首诗。既见其生寔欲可，此情却笑两同之。",
      "广将园圃诚多事，欲付琴书念亦痴。但愿早知梨与栗，得如元亮五男儿。"
    ]
  },
  {
    "id": "adcfe4db9ce1e5bf19a42855170f9561",
    "title": "南乡子·官军护献元兔",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "汝兔产何方。名压文麟驾彩凰。万里君门先得到，祯祥。遥望红云捧玉皇。",
      "富贵埒侯王。宝马雕笼染御香。一语烦君传帝里，傍徨。作赋相如尚路旁。"
    ]
  },
  {
    "id": "adcfe4db9ce1e5bfb3f545b370f5ea14",
    "title": "南乡子·九日即事",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "秋日丽平皋。万里青烟九点飘。独倚元龙楼百尺，纤毫。一雁翻空试羽毛。",
      "有客敢题糕。漫许诗中一世豪。兴比龙山应较好，酕醄。细看茱萸弄晚娇。"
    ]
  },
  {
    "id": "adcfe4db9ce1e5bfb3f545b3b0a13b04",
    "title": "南乡子·九日即事",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "挥手约吾徒。烂醉东篱兴有无。酒尽故人还送否，提壶。红叶村中那处沽。",
      "高阁眺平芜。满目风烟一画图。何处健儿身手滑，招呼。匹马山头控仆姑。"
    ]
  },
  {
    "id": "adcfe4db9ce1e5bfe787c9a02a9a0e04",
    "title": "醉落魄本意",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "忽然相遇。细君斗酒旋呼取。携来痛饮花深处。我醉须眠，卿且归家去。",
      "傞傞无计支身住。一天风露星光坠。小鬟惊报忙来觑。红袖双扶，捧入鸳鸯被。"
    ]
  },
  {
    "id": "adcfe4db9ce1e5bf2f763dd4d6dbb18d",
    "title": "梅花引·本意",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "春风吹。春事才。破腊梅花次第开。暗香催。暗香催。雪满旧山，何如此地栽。",
      "银筝谁弄梅花曲。金樽谁倒梅花谷。莫停杯。莫停杯。家在醉乡，相期归去来。"
    ]
  },
  {
    "id": "adcfe4db9ce1e5bf807e9bfe41bf8c7b",
    "title": "惜分钗舆梦初醒，雪月交明",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "舆梦冷。人初醒。駪駪月里征人影。月来时。梦回时。一似徂东，一似徂西。栖。栖。",
      "雪弥望。雪相傍。月应又在霜之上。雪融时。月归时。知是相携，知是相离。疑。疑。"
    ]
  },
  {
    "id": "adcfe4db9ce1e5bf9eaa245b623d5bb6",
    "title": "蝶恋花·良夜",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "庭院西风良夜静。小小春光，拖逗红梅醒。满地霜华飘不定。空天踏遍飞鸿影。",
      "往日相思闲记省。梵字雕栏，有个人儿并。笑拍香肩呼不应。薄绵不耐黄昏冷。"
    ]
  },
  {
    "id": "adcfe4db9ce1e5bf96193b96b3cc664c",
    "title": "蝶恋花·晓发",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "瑟瑟西风帘外卷。绿水红村，小棹随流转。叶老欲飞霜乍染。疏星倒向波心糁。",
      "客枕惺忪寒意惨。秋夜偏长，秋梦应偏短。何处玉鸡声近远。一丸红吐扶桑暖。"
    ]
  },
  {
    "id": "adcfe4db9ce1e5bfafbb9b4a557467ff",
    "title": "蝶恋花·雨阻句曲。时将有巨鹿之行",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "门外马嘶天欲曙。细雨东来，早又留人住。铁马丁东檐际语。风飘残梦香如缕。",
      "梦自南行人北去。南北分驰，却怪还相聚。劝梦归欤愁未许。秋江转眼销魂处。"
    ]
  },
  {
    "id": "adcfe4db9ce1e5bfa4963d089116f10b",
    "title": "临江仙·闺思",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "疑雨依稀还未雨，空阶一抺苍苔。孤烟片片欲飞来。似随风影去，复趁晓云回。",
      "怪杀鹧鸪啼不住，珠帘卷卷慵开。薄情何处暗相猜。今年杨柳月，旧日菊花杯。"
    ]
  },
  {
    "id": "adcfe4db9ce1e5bf0d6690476c456da1",
    "title": "一剪梅·轻舟",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "布帆斜挂木兰舟。身坐轻舟。心悟虚舟。槐阴风过忽惊秋。天似初秋。人比残秋。",
      "伤心何处最高楼。十二红楼。十四青楼。年年行李寄他州。薄幸扬州。飘泊苏州。"
    ]
  },
  {
    "id": "adcfe4db9ce1e5bf2df582701da5d7d3",
    "title": "一剪梅·雪阻义井",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "满地飘残六出花。道是杨花。疑是梨花。多才赓和属谁家。谢是诗家。李是词家。",
      "少年羁旅若飞花。酒泛桃花。曲奏梅花。醉看何事足名家。大武黄家。大侠朱家。"
    ]
  },
  {
    "id": "adcfe4db9ce1e5bfaf0268dd02f2d127",
    "title": "破阵子·咏怀",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "旧掌玉皇香案，新参金马顽仙。错听玉笙曾一笑，误盟钿盒到人间。相逢又几年。",
      "醉后新诗数首，闲来小令千篇。不贾不农兼不吏，宜嘲宜怨又宜颠。深眸望远天。"
    ]
  },
  {
    "id": "adcfe4db9ce1e5bf9704cbffa8abfd61",
    "title": "渔家傲·本意",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "六尺孤篷摇渌水。青蓑惯沐三时雨。急浪惊风全不理。呼儿语。得鱼卖向前村里。",
      "泼刺锦鳞杨赤尾。江湖憔悴如人比。太息收纶鱼且去。无钱醉。一宵妇子醒然睡。"
    ]
  },
  {
    "id": "adcfe4db9ce1e5bf1f9e3891b930757e",
    "title": "渔家傲·漂白",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "一苇撇破桃花浪。垩将片板随船漾。击板船头鱼脑胀。惊莫向。锦鳞跳趁渔家桨。",
      "月落潮平初日上。呼儿晒网垂杨傍。网角丁东风铁响。闲抚掌。人鱼悲喜身皆妄。"
    ]
  },
  {
    "id": "adcfe4db9ce1e5bf3d34fdbf8ae4827f",
    "title": "连理枝早梅。和龚琅琊韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "多少春心聚。几瓣花开处。乍见还疑，细窥应怯，闻香且住。纵他时、烂漫满人间，权作东风主。",
      "往事何堪数。九九才过五。惯历风霜，饱餐冰雪，相逢老圃。想芳菲、容易到枝头，看纤红初吐。"
    ]
  },
  {
    "id": "adcfe4db9ce1e5bffcfede0167f40296",
    "title": "江城子·元宵苦雨",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "儿童铙鼓闹新年。正喧然。画屏前。为甚和风和雨、晚廉纤。遥想云中今夜月，人不见，暗团圆。",
      "有人携手玉阑边。悄无言。恰凭肩。且向红灯绿酒、共流连。翠袖双擎私致语，君莫负，上元天。"
    ]
  },
  {
    "id": "adcfe4db9ce1e5bf07ddf3777058bf6b",
    "title": "千秋岁·早发",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "晓烟如织。猛驾舟如叶。双桨动，孤帆揭。水声惊舵尾，岸影移窗隙。抬眼望，一轮红吐扶桑日。",
      "辜负今番忆。容易前番别。清梦醒，柔肠结。帐垂珠带绕，被冷红绫摺。闲问取，朝来曾过谁家驿。"
    ]
  },
  {
    "id": "adcfe4db9ce1e5bf9152c6c148493c5a",
    "title": "风入松·轻舟",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "垂杨低映木兰船。水色碧于烟。乍晴乍雨垂杨外，倩双鬟、试卷晶帘。人道鸱夷归去，五湖风景依然。",
      "生平壮志不须怜。此意阿谁边。前携宾客中间我，后还携、舞袖歌弦。恨少轻舟两个，羞他富贵神仙。"
    ]
  },
  {
    "id": "adcfe4db9ce1e5bfb2d890cfabc0ea8a",
    "title": "蓦山溪·玉茗楼感旧",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "重登小阁，芳草残红候。二十五年前，黯销魂、玉人携手。暗尘凝壁，憔悴几行诗，君知否。空回首。风卷斜阳骤。",
      "追思如梦，旧事浑难剖。一去两茫然，怅无端、前生邂逅。不堪心绪，无语对窗纱，凭阑久。三更后。月落梨花瘦。"
    ]
  },
  {
    "id": "adcfe4db9ce1e5bf63e1b1674a3204f9",
    "title": "满江红·读魏文帝与朝歌令吴质书",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "才藻翩翩，羡几个、南皮佳客。记当日、追随冠佩，联车接席。六博弹棋南馆下，浮瓜沉李西廊侧。更轮舆、徐向后园来，鸣驺寂。",
      "明月转，悲笳咽。清露落，哀筝激。看应刘徐阮，诗矛文戟。王伯雌雄知已定，文章坛坫盟初热。叹一朝、弦绝为钟期，西风泣。"
    ]
  },
  {
    "id": "adcfe4db9ce1e5bf8355f63f9bf1318c",
    "title": "满江红·舟中",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "容与轻刀，喜山气、苍然欲滴。正四月、嫩寒轻暖，清和时节。垂柳绿藏鱼婢稳，落花红糁鸥儿食。问舟中、潇洒是何人，沧浪客。",
      "纵一苇，凌空楫。看千仞，抟风翼。望蔚蓝上下，水光天色。万里崆峒豪士剑，一声江海渔人笛。知壮怀、销落在何时，吾心恻。"
    ]
  },
  {
    "id": "adcfe4db9ce1e5bf546cd5e3bade7257",
    "title": "满江红·即景",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "急雨狂风，顷化作、晴空千里。才过眼、炎凉反覆，谁为为此。人世大都多此态，天公作俑何妨尔。笑伊家、忽喜忽然悲，诚哉鄙。",
      "鼓棹去，随波驶。叉手立，看云起。任英雄狡狯，闻雷丧七。放我逍遥春梦外，容君千百秋毫里。叹人间、逝者总如斯，徒然耳。"
    ]
  },
  {
    "id": "adcfe4db9ce1e5bfc11567343c7221ca",
    "title": "满江红·自题旧照",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "窣地相看，还引镜、攸然欲笑。谁写作、锦衣窄袖，入时风调。一卷长携原似昨，怪翁当日曾英少。更可怜、捧砚煮茶人，年方妙。",
      "容偃蹇，湖山靠。听响屧，回廊绕。任小园烂漫，春风花草。如此生平良不恶，呼儿早认而翁貌。倘将来、画出不堪观，皤然老。"
    ]
  },
  {
    "id": "adcfe4db9ce1e5bf5b10560f78874dc6",
    "title": "满江红·蛙",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "汝为公乎，抑私也、无端饶舌。更何故、池塘青草，劳劳通夕。一部鼓吹谁道好，不堪聒耳溪边立。且出门、扶杖复归来，耽吾寂。",
      "新月上，鸣逾急。骤雨过，声如噎。叹汝无鱼乐，清非蝉匹。水草藏身原自稳，身将隐矣何容说。笑吾侪、有口亦如卿，三缄毕。"
    ]
  },
  {
    "id": "adcfe4db9ce1e5bfbfffa6f2cc1c274b",
    "title": "满江红·送王阮亭迁仪部北上",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "作吏三年，似仙去、玉鞭西骤。看父老、攀辕卧辙，使君知否。粉署含香风调美，玉堂彩笔需君久。想金莲、草敕晚归来，偎红袖。",
      "知颇忆，山中友。曾醉倒，田间酒。叹十年交态，披襟握手。戴笠乘车吾与汝，九州四海情何有。倘他时、相遇或相呼，王曰叟。"
    ]
  },
  {
    "id": "adcfe4db9ce1e5bf95b82b826ad5f58e",
    "title": "满江红·东篱",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "归去来兮，恰五载、逍遥林外。敢自比、渊明高致，田园潇洒。我自不才明主弃，旁人翻讶何为者。且悠然、采菊复看山，东篱下。",
      "谁问答，渔樵话。堪语笑，妻拿暇。只未能免俗，酒杯诗债。屈子有天何必问，杨雄嘲罢无烦解。道谁人、能狷又能狂，吾师也。"
    ]
  },
  {
    "id": "adcfe4db9ce1e5bfb3d1305e0127662d",
    "title": "满江红·戏示次内",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "虽则如云，休认作、少年佳丽。良不愧、村妆野妇，短衫椎髻。经卷药炉今日事，舞裙歌扇从来未。想孟光、初嫁伯鸾时，居然是。",
      "手不释，麻和絮。目不倦，盐和豉。更课儿书卷，课奴机杼。我岂忘情丝与竹，家无工技邯郸女。只秋听蝉噪、夏听鹂，吾老矣。"
    ]
  },
  {
    "id": "adcfe4db9ce1e5bf0b45aa3e1973e621",
    "title": "满江红·小照前瓶荷",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "茂叔尝云，汝乃是、花之君子。看几朵、绿茎翠盖，亭亭幽渚。折取一枝聊作供，辘轳新挽银床水。问画图、相向却何人，难相拟。",
      "记前日，香含蕊。忽数瓣，红飘几。想来时憔悴，落时容易。千古奇冤曾未雪，六郎有猊何堪比。喜山翁、赋得一行诗，为君洗。"
    ]
  },
  {
    "id": "adcfe4db9ce1e5bfc8f9a5acc6d921a1",
    "title": "满江红·秋蛩",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "秋矣悲夫，忽到处、蛩声唧唧。如助我、小窗愁思，一何凄切。几度搅回庄叟梦，无端擅踞相如壁。自三更拥被、五更来，无休歇。",
      "岂无故，长饶舌。纵有恨，和谁说。但漫空月影，桂香飘屑。属国羁臣南望泪，左徒弟子伤心日。问人间、多少不平鸣，君其一。"
    ]
  },
  {
    "id": "adcfe4db9ce1e5bf234c87880a0d8d3d",
    "title": "满江红·中秋",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "玉露初零，看上下、冰壶清彻。端不愧、天边良夜，人间佳节。万里浮云谁净扫，一轮皓魄凌空出。道秋光、九十恰平分，当今夕。",
      "曲栏外，疏星列。纷桂影，飘香屑。更彩云环映，贝宫珠阙。何处良游高兴尽，广庭自按霓裳叠。想人生、有恨合同圆，明如月。"
    ]
  },
  {
    "id": "adcfe4db9ce1e5bf04ccdde167422ead",
    "title": "满江红·寿孙风山四十",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "骏马锦衣，是当日、玉堂年少。拂袖去、水边林下，携筇长啸。帝曰病乎非汝弃，人呼狂者何妨傲。十年前、江左旧孙郎，归来早。",
      "斑衣舞，高堂笑。鸠车戏，群儿绕。更公门桃李，春风缭绕。去国不忧须发变，入宫尚苦蛾眉好。看身如落叶、一般轻，容吾老。"
    ]
  },
  {
    "id": "adcfe4db9ce1e5bf8a75b902e3cd4c7e",
    "title": "满江红·舟次邂逅程村，为尤展成寄同曹顾庵、宋既庭倡和词一卷，依韵和之",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "劈面相迎，一篙破、绿波秋涨。凭寄语、吴门客到，旧游无恙。贻我一编冰雪句，忆君知已云霄上。却仍从、一二酒人游，歌相饷。",
      "似鸥鹭，同飘漾。谁宾主，相赓唱。且逢人作达，瓮开新酿。蜡就一生狂士屐，携来九节仙人杖。怪此翁、豪气未全除，非吾状。"
    ]
  },
  {
    "id": "adcfe4db9ce1e5bf6d403216705d6580",
    "title": "满江红·咏怀，和前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "欲写我心，乌皮几、墨涛初涨。横眼看、桑田沧海，古今无恙。有恨不妨埋地底，无愁可寄还天上。且曲成、数子和而歌，矜相饷。",
      "秦楚战，游丝漾。迁固笔，寒蛩唱。任春风秋雨，乾施坤酿。月出吴刚空抱斧，日斜夸父须投杖。觉娲皇、炼石补天来，无完状。"
    ]
  },
  {
    "id": "adcfe4db9ce1e5bf6d4032169c5a1d65",
    "title": "满江红·咏怀，和前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "泌水洋洋，衡门下、雨馀新涨。好趺坐、钓矶石畔，桃花无恙。孺子歌来杨柳外，大夫休怨江潭上。羡东邻、炊黍复烹雌，东菑饷。",
      "鱼自乐，中流漾。鸟自喜，中林唱。有家藏斗酒，山妻曾酿。入室漫忧童稚聒，中年忍与娇儿杖。问吾当、三十五年前，如伊状。"
    ]
  },
  {
    "id": "adcfe4db9ce1e5bf6d40321615dd4be2",
    "title": "满江红·咏怀，和前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "今也何时，一之日、土膏坟涨。还自喜、禾登麦茁，田园无恙。社肉分从里宰后，蛮歌剧踞村儿上。论功名、甘付与他人，从天饷。",
      "鼓一叶，溪边漾。制一曲，人前唱。任蚁争穴徙，蜂争花酿。稚子自驱南亩犊，老人且策东篱杖。倩谁留、林下一人看，闲闲状。"
    ]
  },
  {
    "id": "adcfe4db9ce1e5bf5fc167f0cf45961a",
    "title": "满江红·寄怀吴门同好用前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "长忆苏州，梅花雨、锦帆流涨。记多少、屠儿钓叟，起居无恙。击筑漫从燕市里，吹箫还到吴江上。却依然、邂逅酒间豪，挥钱饷。",
      "鱄诸里，斜阳漾。要离塳，山魈唱。听歌声变徵，壮心徒酿。绿鬓向怜西子发，鸡皮忍暏将军杖。恐他时、相遇复相惊，颓然状。"
    ]
  },
  {
    "id": "adcfe4db9ce1e5bf74423c9332b7bbf0",
    "title": "满江红·闻笛。用前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "修竹如云，谁截似、凤膺微涨。横吹向、山青水绿，晴空无恙。潇洒桓伊邀渡处，凄凉卫尉空堂上。算何如、牛背小儿豪，清音饷。",
      "义手看，轻鸥漾。回首望，雏莺唱。任阴晴天气，日烘霞酿。明日相随田父社，前途须避邻翁杖。且逍遥、白眼看他人，纷何状。"
    ]
  },
  {
    "id": "adcfe4db9ce1e5bfae2ed88d95db9480",
    "title": "满江红·卓人见过小酌。用前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "白日行吟，看几处、圩田销涨。忽一笑、相逢二老，须眉无恙。并坐鼓弦茅舍里，旧时作赋銮坡上。忆中书、落笔堵墙看，惊谁饷。",
      "浪踪迹，红尘漾。狂名姓，青楼唱。且我歌子和，子斟我酿。无妇能弹赵女瑟，有儿聊代邛州杖。说从来、酒圣是毛公，观卿状。"
    ]
  },
  {
    "id": "adcfe4db9ce1e5bf5ce072b469311ce2",
    "title": "满江红·卓人约过安阳山居，用前韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "子惠思予，放艇去、绿帆风涨。旧游处、万松精舍，可能无恙。咫尺相看原不厌，到时昏黑终须上。道炊烟、起处有人家，清樽饷。",
      "泼泼鲤，偏摇漾。呦呦鹿，如随唱。有杜家遗法，百壶清酿。我醉欲眠徐稚榻，君休莫负安期杖。似王维、裴迪辋川游，当年状。"
    ]
  },
  {
    "id": "adcfe4db9ce1e5bf76dee49575b25e53",
    "title": "满江红·江上感怀",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "天下滔滔，似东去、长江无际。更万顷、洪涛若练，洄流欲沸。如此风波行不得，褰裳欲往君还未。待商量、深时宜厉浅如何，仍须揭。",
      "浩浩者，卿休避。硁硁者，吾知计。似轻鸥狎水，俗凫游戏。击楫中流歌且啸，驱车九折难乎易。看一帆、飞过打鱼船，心为悸。"
    ]
  },
  {
    "id": "adcfe4db9ce1e5bf84d90b1d25101089",
    "title": "满江红·过访史顺德庸庵途次有作",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "击楫中流，猛驾起、一帆风色。浑似昔、苍苍漭漭，九霄摩翮。醉后忆歌燕市缶，饥来浪乞柴桑食。知使君、高谊薄云霄，曾嗟及。",
      "休自比，歌鱼客。还应念，同车日。也风餐水宿，冷杯残炙。千折黄河晴又雨，中秋好月圆还缺。且呼君、斗酒向君倾，为君说。"
    ]
  },
  {
    "id": "adcfe4db9ce1e5bf28f6317daad59a9b",
    "title": "水调歌头·流觞",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "五亩田间宅，流水绕逶迤。谁欤林外剥啄，斗酒问山妻。敢学兰亭禊饮，且作杯湖夜泛，觞勺漫提携。二参情未歇，一石醉如泥。",
      "嗟公等，同落落，肯栖栖。一路浩歌归去，风月满前溪。人自封侯万里，我自沧浪垂钓，去住两无疑。人生行乐耳，富贵更何时。"
    ]
  },
  {
    "id": "adcfe4db9ce1e5bf4e3e114a94c5b136",
    "title": "水调歌头·黄河",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "天下滔滔也，逝者尽如斯。何故逆流牵挽，争似顺流时。一片孤帆隐隐，万里长风浩浩，相送渺何之。频听长年语，神力勉扶持。",
      "君低咏，吾高卧，两相宜。阅尽风波人世，此地坦无疑。道自昆仑发脉，又忆龙门疏凿，九曲绕如丝。波浪年年有，清浊几人知。"
    ]
  },
  {
    "id": "adcfe4db9ce1e5bfe609da382683521f",
    "title": "满庭芳·学圃",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "方欲为农，且先学圃，舍旁隙地堪犁。青青绿竹，抽笋傍檐低。都是桃红李白，要添些、奴橘梅妻。殷勤向，东邻乞取，罗列满墙西。",
      "怪山翁多事，花台左右，插槿编篱。有二三童稚，名叚名稽。自起临流抱瓮，长浇灌、嫩蕊新荑。他年好，双柑斗酒，扶杖听黄鹂。"
    ]
  },
  {
    "id": "adcfe4db9ce1e5bfe49d593e8c231e31",
    "title": "满庭芳·行歌",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "负手行歌，携筇独啸，闲闲桑者谁欤。古人未往，桀溺与长沮。缚就几间茅屋，随高下、种竹栽鱼。出门见，青山当户，流水绕吾庐。",
      "先生今老矣，人应弃我，我亦怜渠。喜松花作酿，细菜堪菹。唤取山妻稚子。团圞坐、扣缶吹竽。朝朝愿，花前酩酊，此外更何须。"
    ]
  },
  {
    "id": "adcfe4db9ce1e5bf6ecf52209df86416",
    "title": "凤凰台上忆吹箫·别恨",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "杨柳风多，梧桐露落，兰舟初泊方塘。正画楼酒散，残月微凉。多少心头旧事，些儿语、刺刺商量。听何处，晨鸡喔喔，重剔银缸。",
      "悲伤。半醒犹醉，看水光天色，一派苍茫。更林鸦鼓翼，欸乃渔郎。重向石栏干外，携红袖、亲佩香囊。偷挥泪，烟波千里，摧折刚肠。"
    ]
  },
  {
    "id": "adcfe4db9ce1e5bf1724ed7f02f570f1",
    "title": "玉蝴蝶·当年",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "记得当年此夜，读书初倦，小阁知秋。随意画栏小饮，月挂新钩。喜新词、绣香题集，耽佳话、箫凤名楼。最风流，小鬟低报，暖熨香裯。",
      "绸缪。离披斜倚，玉山无力，欲去还愁。戏问檀郎，醉乡何处觅温柔。暗香迷、花间蝴蝶，清露滴、梦里蜉蝣。尽迟留，三更梧雨，一枕飕飗。"
    ]
  },
  {
    "id": "adcfe4db9ce1e5bffa6138d05d1a6570",
    "title": "玉蝴蝶·佳人",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "恰是破瓜时节，盈盈十五，初嫁王昌。六曲屏山如画，玉照晨张。回清盻、芙蓉出水，擎素手、抹丽生香。更消停，眉峰未扫，留待檀郎。",
      "商量。晓妆才罢，衣开蛱蝶，裙绕潇湘。阿母频催，轻移绣屧出前廊。爱好多、遍询宜称，矜年少、略欠端详。又迟疑，恐人偷觑，着意堤防。"
    ]
  },
  {
    "id": "adcfe4db9ce1e5bf825b9846d7c014b6",
    "title": "念奴娇·南楼听笛",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "南楼暂倚，听何人、独向暮云吹笛。明月空寒千万里，浮遍一天秋色。姑射山头，瑶台月下，此际凄清绝。望中见否，驾鲸骑鹤仙客。",
      "遥想当日知音，柯亭妙响，千古真无匹。吹破平生蕉鹿，梦冷露淋漓独立。卫尉堂前，睢阳楼上，过眼都陈迹。把杯笑问，几人辜负今夕。"
    ]
  },
  {
    "id": "adcfe4db9ce1e5bf73d2a98a84f25b24",
    "title": "念奴娇·别妾",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "别离谁惯，叹今朝、旧恨新愁俱积。回首苍茫烟树远，司马青衫应湿。马上征人，闺中少妇，咫尺分南北。笑啼不敢，几回相向犹咽。",
      "悔却当日多情，红丝牵挽，牢绾柔肠结。嫩柳绯桃行乐处，过眼芦花枫叶。红袖擎觞，乌丝觅句，何事堪抛掷。乍眠还醒，瘦驴门外得得。"
    ]
  },
  {
    "id": "adcfe4db9ce1e5bf4b7d955623ce039a",
    "title": "念奴娇·家敬旃将军招同彭羡门、孙云客、宋既庭、家庭表，邀冯校书静容夜宴",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "华堂春暖，正绮席初开，将军私第。名士倾城相际会，莲漏厌厌凡几。觞倒鸬鹚，杯传鹦鹉，夜静鱼龙戏。笙歌乍歇，清讴檀板方起。",
      "忽听玉勒骄嘶，雄心横发，长剑崆峒倚。锦地灯天人既醉，指掌山川聚米。火树擎红，帐丝围紫，暗目佳人语。主人解事，留髡送客归未。"
    ]
  },
  {
    "id": "adcfe4db9ce1e5bf0c5c2e7d499c08b9",
    "title": "念奴娇",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "洞天福地，问谁来剥啄，昔年狂客。二十年前曾一过，意气须眉都别。蜀帝啼鹃，令威化鹤，往事伤心绝。依然相见，南楼今夜明月。",
      "楼前杂树零花，楼中楚楚，几幅云林笔。丹灶绳床仍未改，少个楼头吹铁。高不胜寒，仙乎欲去，待鼓凌风翼。琼宫玉宇，盈盈相望咫尺。"
    ]
  },
  {
    "id": "adcfe4db9ce1e5bf6cb3684e85213185",
    "title": "念奴娇·放歌",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "吾今安得，把长江万里，变成醇酒。天下谁醒侬亦醉，休道先生五斗。杯里看蛇，蕉间逐鹿，时喜时惊走。不知有汉，彼哉晋魏何有。",
      "可怜古往今来，蚁争鼠斗，谁弱谁强手。刘项功名狐董笔，蝴蝶一回庄叟。泡灭还生，幻成复破，此际无穷否。一樽长满，青天明月吾友。"
    ]
  },
  {
    "id": "adcfe4db9ce1e5bfcf572535b60daa40",
    "title": "念奴娇·金山游眺，用夏桂洲韵",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "振衣千仞，便身如遗世，超然独立。万顷银涛生足下，缥缈片帆风力。地下埋金，波间浮玉，天半撑孤壁。钓鱼台畔，一竿烟际孤植。",
      "巍然砥柱中流，人工鬼斧，谁捧青莲出。纵翅扶摇须直上，到此长风一息。激水三千，去天尺五，独矫翚飞翼。扁舟回顾，江心一点卷石。"
    ]
  },
  {
    "id": "adcfe4db9ce1e5bfb3b2a9f7b50ae250",
    "title": "念奴娇·中秋舟泊夏镇，与同舟人小饮",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "扁舟此夜，看天边、又是月圆时节。万里浮云都卷尽，高涌一轮孤洁。有客无殽，有殽无酒，那得开胸臆。青帘摇漾，青铜沽尽三百。",
      "人间美景良辰，人生有几，何事轻抛掷。花自有开还有谢，月亦有圆还缺。富贵何时，少年易去，如水流无息。颓然便醉，醒来东望将白。"
    ]
  },
  {
    "id": "adcfe4db9ce1e5bf5cfc2abfd89412c7",
    "title": "桂枝香秦对嵓招同过石公、钱础日、顾景行、严荪友、薛既旸诸子宴集",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "玉堂金马。正年少归来，风流如画。庭院深深，锦席螺杯初把。西园东第人犹在，几冷落、骚坛风雅。稽康逾懒，山公老去，伤心茶话。",
      "看月落、雕阑花下。又箫鼓无声，明珠不夜。玉屑霏霏，万斛流泉倾泻。金谷豪华行似梦，今朝重结渔樵社。三更打后，参横斗转，萧然归罢。"
    ]
  },
  {
    "id": "adcfe4db9ce1e5bf8f16654b926c3c78",
    "title": "水龙吟·梦醒",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "谁怜对酒长歌，颓然醉也无人见。醒来何地，小窗斜逗，月痕如线。败纸敲空，乍寒拥絮，肠回九转。忆少年意气，无几老大，些儿事、思量遍。",
      "自笑头颅种种，杳难追、石光飞电。功名幻想，文章鄙事，豪华虚愿。往者何人，有才无命，公乎惭忝。羡沧浪旧侣，绿蓑青笠，钓舟轻便。"
    ]
  },
  {
    "id": "adcfe4db9ce1e5bf671e1a5ded25a329",
    "title": "绮罗香·送燕",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "春去无踪，秋来有信，一霎光阴如雨。燕燕于飞，软语商量欲去。忆曾过、王谢高门，又忽见、金张新第。尽人间，茒屋华堂，惆怅淹留无几。",
      "临岐多少叮咛，料前路相逢，雁行迢递。我去君来，黯绝魂销此际。任空梁、落剩香泥，怜故垒、拖残花蒂。怕废兴，南北相同，见旧巢安未。"
    ]
  },
  {
    "id": "adcfe4db9ce1e5bf667a756b74c4a497",
    "title": "永遇乐·同陈俞二子过惠山茶肆小饮，醉后感作",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "细雨还晴，剩寒新暖，清和天气。五里长街，九龙峰下，比旧风光美。良朋连袂，单衫小扇，依约冶游情味。问谁家、曲径朱栏，红杏赤葵交媚。",
      "沽来斗酒，颓然醉了，笑折花枝簪髻。拍手狂呼，挥杯自劝，暗揾无端泪。英雄失路，书生落拓，同是一般憔悴。空归去，野水方塘，瞥看山翠。"
    ]
  },
  {
    "id": "adcfe4db9ce1e5bf0b2d7ef3f261a060",
    "title": "二郎神吴门感旧",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "依稀犹在，金谷春光如海。步障锦丝围，妙舞清歌交赛。粉行珠队。谁道司空浑见惯，几回听、霓裳仙籁。算此际、人间天上，有数风流嘉会。",
      "无奈。名士倾城，目眙心醉。恨杨柳、风多花早落，道月缺、难圆阳坏。绿珠楼坠翾风老，才人厮养还相配。几春来秋去，池塘蛙鼓，远山疑黛。"
    ]
  },
  {
    "id": "adcfe4db9ce1e5bfd66988f98ff88185",
    "title": "望远行·饮孟广文宅",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "依然东野先生也，门径萧条如寄。谁家梁肉，到处笙歌，岂识广文风味。数朵黄花，点缀西风篱落。归去来兮，还未怪、归来却剩，秋光无几。",
      "娓娓。剪烛窗前夜话，公瑾醇醪相对。此夕衔杯，昨朝倾盖，北地南天千里。我自渔舟醉舞，如君高致，休赋不才长弃。只襄阳耆老，暂栖衡泌。"
    ]
  },
  {
    "id": "adcfe4db9ce1e5bfacd690b9494251dd",
    "title": "薄幸·戴溪感旧",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "锦灯良夜。记当日、笙歌才罢。猛邂逅，赤栏干畔，窈窕天生如画。怅前缘、一笑分离，喜今日、相逢未嫁。任青鸟书传，蓝桥水落，犹恨蓬山天外。",
      "旧日桃花门巷，都一霎、蝶飞云化。纵玉清非远，少君有术，道帐里、姗姗欲下。是耶非也。看一抷黄土，枉做出、燕齐迀怪。年年寒食风雨，白杨沾洒。"
    ]
  },
  {
    "id": "adcfe4db9ce1e5bf8ca0a5d19972c74f",
    "title": "风流子·村居二首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "梅花村墅里，三间屋，一带短篱遮。见杜老堂成，满阶驯雀，蒋生径启，几树藏鸦。更兼有，松间堪抱膝，柳下好停车。有客来时，三杯桑落，无人到处，一径桐华。",
      "道先生隐者，好裁成芰服，买就渔艖。更觉神清秋水，骨秀烟霞。任世上浮沉，风飘耳畔，人间得失，絮落天涯。笑指华胥古道，这是侬家。"
    ]
  },
  {
    "id": "adcfe4db9ce1e5bf8ca0a5d1e7afc7ae",
    "title": "风流子·村居二首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "吾将从此逝，吾何意，吾亦爱吾庐。看眼底浮云，花从开谢，阶前生意，草不芟除。闲寻去，古苔侵石罅，流水灌山厨。盍归来乎，一琴一鹤，薄言观者，非我非鱼。",
      "何人长握手，有西邻野叟，能赋能书。便相逢成二老，一样清癯。且自堕三杯，胞中浩浩，黑甜一枕，世外籧籧。人笑高阳去后，又两狂且。"
    ]
  },
  {
    "id": "adcfe4db9ce1e5bf2aba60c157368bab",
    "title": "过秦楼·七夕狂风甚雨",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "噎气号空，倾盆连夕，迅雨狂飙堪怖。牛渚波翻，银河浪卷，谁许鹊桥轻渡。一刻千金此时，氐妁参媒，双星初晤。奈多磨好事，月姊无情，风姨偏妒。",
      "能消得、几许绸缪，玉鸡喔喔。早是五更风露。痴儿呆女，瓜果楼前，楼上穿针才度。争向天孙诉怀，得巧休欢，乞时休苦。算从前、巧误天孙，肯复送君相误。"
    ]
  },
  {
    "id": "adcfe4db9ce1e5bf827f335431635d1f",
    "title": "沁园春·寄题徐道力玉禾堂",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "四海浮鸥，一身落叶，何事堪凭。叹辋川烟水，徒供入画，桃源鸡犬，莫渡迷津。金谷风尘，铜驼荆棘，那处青山可卜邻。君何幸，有玉禾片地，松菊长存。",
      "草堂风味萧森。敢唤作、羲皇以上民。羡江干车马，谁人问字，筵前樽酒，有客携琴。春草能花，秋虫自语，一榻清风且曲肱。他年过，记登斯堂也，心旷神清。"
    ]
  },
  {
    "id": "adcfe4db9ce1e5bf919a5a5e99937f29",
    "title": "沁园春·偶兴。和王阮亭韵二首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "吾道非耶，滔滔皆是，岁月空流。问君子之交，谁甘如醴，古人自许，敢曲如钩。落落无徒，嚣嚣自得，九点青烟望九州。嗟多少，是蓝田旧将，瓜圃通侯。",
      "一觞一咏相酬。任落叶、随风水上浮。只越水吴山，从吾所好，竹篱茅舍，于世何求。醉里乾坤，闲中今古，麋鹿为群侣白鹤，休相认，有少年同学，肥马轻裘。"
    ]
  },
  {
    "id": "adcfe4db9ce1e5bf919a5a5e33d72e00",
    "title": "沁园春·偶兴。和王阮亭韵二首",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "长啸归来，或渔于溪，或圃于冈。且可否之间，不夷不惠，中行岂敢，疑狷疑狂。白眼看他，青山老我，漫世居然入世方。休再道，曾封侯万户，昔遇高皇。",
      "闲来濯足沧浪。又种竹千枝木几章。愧能酒能诗，陶潜李白，亦经亦史，司马公羊。醉后长歌，灯前自舞，也算生平意气场。嗟今日，只黑甜一枕，快矣吾乡。"
    ]
  },
  {
    "id": "adcfe4db9ce1e5bf55622a5a0f07eefb",
    "title": "沁园春·寿孙母龚太君为又学赋",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "问母为谁，为姜为陶，为尹为班。念熊丸早岁，孤灯黯黯，绛帷当日，环佩珊珊。俨是经师，曾传女诫，彤管千秋姓氏看。今何在，在鹿门深处，介子山间。",
      "高风更许谁攀。喜偕隐、萧萧绿野闲。况潘舆长侍，花前篮笋，莱衣长曳，庭际斑斓。乐且含饴，贫能负米，岂识人生行路难。尤堪羡，听霞觞捧罢，春鸟间关。"
    ]
  },
  {
    "id": "adcfe4db9ce1e5bf1bdd84bec1994f07",
    "title": "沁园春·悲秋",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "宋玉言之，春女多思，秋士多悲。况零风细雨，乍停还续，蛩声雁影，到处相随。四壁萧萧，孤灯落落，纵有高怀那处开。除非是，且登山涉水，打马飞杯。",
      "醉时屡舞回回。看云气漫空白日颓。似江魂销罢，黯然欲别，潘愁尽处，如送将归。人事萧条，天公做作，长笑微吟泪暗垂。还自问，这黄花红叶，干汝谁来。"
    ]
  },
  {
    "id": "adcfe4db9ce1e5bfd572946e27648f0b",
    "title": "沁园春·题位公小照",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "咄尔何人，长松之下，古柏之间。看蒲团稳坐，神清落落，布袍长裹，风骨珊珊。一拂一盂，不鞋不杖，白石如龙草似绵。低多少，在恒沙小劫，梦泡尘缘。",
      "西来踪迹萧然。犹仿佛、当初面壁年。曾与谁摩顶，菩提座下，何方行脚，舍卫城边。辨欲忘时，心将安讫，春绿秋红自在天。人只见，有茒庵方丈，片席青莲。"
    ]
  },
  {
    "id": "adcfe4db9ce1e5bf2a6c840261b1f16d",
    "title": "沁园春·恭展先慈遗照示舍弟初子",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "跪展遗容，伤哉吾母，如见当年。忆含毫想像，桐花窗下，整衣端坐，萱草栏边。堂上含饴，阶前舞彩，十载悲欢仿佛间。儿偏愧，愧霞冠凤帔，何日重添。",
      "思量经几团圞。叹忽地、音容便渺然。痛临岐针线，行时密密，隔江烽火，病后恹恹。寥落倚闾，仓皇避地，衣带盈盈判各天。还慰藉，有朝温夕省，嗟仲能贤。"
    ]
  },
  {
    "id": "adcfe4db9ce1e5bf8c5877658c49ea8b",
    "title": "贺新郎·往事",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "往事卿思否。十年来、几嗔几喜，相偎相守。漫道悲欢如水去，提起心头都有。卿且置、一觞一缶。笑拔金钗闲指点，一椿椿、欲说还摇手。恐化作、皤然叟。",
      "何妨愦愦居人后。更夸甚、笔摇千字，胸盘二酉。对酒当歌卿试舞，长袖离披红溜。为卿尽、先生五斗。醉看诸儿群绕膝，待长成、五岳容吾走。卿好做、寻山偶。"
    ]
  },
  {
    "id": "adcfe4db9ce1e5bf146403498f963831",
    "title": "贺新郎·内子买浦氏旧宅一区，前有隙地，余种梅花三百株，因赋示",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "笑指梁鸿妇。记当初、伯通庑下，缟衣相守。椎髻短装君似昔，怪我年来老丑。肯辜负、绯桃秾柳。何物清寒堪似我，与梅花、作对差能否。人唤作、孤山叟。",
      "须栽三百罗前后。舞春风、漫空飞雪，暗香堆袖。待得花开梅子熟，换取东邻美酒。拼再倒、田家瓦缶。白眼乾坤多少大，尽蜗头、冠盖相趋走。君隐矣，吾何有。"
    ]
  },
  {
    "id": "adcfe4db9ce1e5bf6383af11387c555b",
    "title": "贺新郎·十月几望，顺德署中，与诸公醉后看月，时余自七夕后往句曲，至此凡四阅月矣",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "今夕斯何夕。又一度、月当三五，团圞时节。短发飘萧清影下，添郤露凄风切。还自笑、轻衫蝉翼。多少炎凉都历尽，旧腰身、炼作冰霜骨。何用补、貂裘黑。",
      "欢然相见怜相别。漫指点、银瓶索酒，臣能一石。太守清狂应不改，豪兴吾徒犹昔。休只把、唾壶敲缺。醉跨瘦驴何处去，盍归乎、浪舞冯欢铁。且再看，沧江雪。"
    ]
  },
  {
    "id": "adcfe4db9ce1e5bf1830de46bb703a80",
    "title": "贺新郎·读西寺赵吴兴所书虚照禅师塔铭",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "屹尔蹲空碧。手摩挲、碑高几丈，大书深勒。柳骨颜筋争胜外，别有吴兴笔力。看何似、簪花风格。人待文传文孰待，待行间、珠玉淋漓墨。天下宝、应同惜。",
      "惊如风雨挥毫夕。堪想像、银钩铁画，腕随心得。舍利光明同照耀，一片大千虚白。曾经几、露痕霜迹。师弟名声相上下，问今朝、谁拓虚舟碣。骨朽矣、人犹宅。"
    ]
  },
  {
    "id": "adcfe4db9ce1e5bf34e993e5d61d021f",
    "title": "摸鱼儿·送春",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "怪当初、春来何意，今送春归何处。游丝绕地漫天絮，顷刻莺花无主。留不住。那复管、黄鹂啼断斜阳树。算谁相顾。只纨扇儿郎，红衫小女，饯却东郊路。",
      "从今后，总任梅黄杏紫，别换一番风雨。牡丹亭畔梨花院，也自锦围玉聚。空延伫。长冷落、王孙宝骑笙歌墅。此情休诉。羡蝴蝶颠狂，花间栩栩，不问伊来去。"
    ]
  },
  {
    "id": "adcfe4db9ce1e5bf774a94f8cbc61f70",
    "title": "绿头鸭端午",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "趁晴明，恰正是、女儿佳节，双双姊妹相携。倩娘梳、牡丹新髻。",
      "邀郎着、杏子单衣。玉茧新裁，红绒细嚼，金钗押衬石榴枝。",
      "人都道、内家妆束，别样风姿。莫迟疑。绣旗画楫，逢逢饶鼓来时。",
      "被花遮、帘前烦恼，惊人觑、背后矜持。又何处，清讴檀板，一派好风吹。",
      "酒后三弦，歌栏十番，谁家浪子拥妖姫。忙回避，荡舟归去，说与郎知。"
    ]
  },
  {
    "id": "adcfe4db9ce1e5bf93d6be5bec072990",
    "title": "十二时送史庸庵赴补北上",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "先生那得高眠也。且为苍生一起。正五月、嫩晴天气。门外柳浓波翠。两载朱幡，三年黄绶，总是心如水。骊唱罢，琴鹤萧然，欸乃扁舟，月色江声相倚。",
      "最牵情，归来曾赋，几点鹭朋鸥伍。白社清吟，兰亭高会，事事关人意。看纵横、斑管乌丝，疏狂馀几。喜今朝，柔乡翠国，别有一番风味。月底笙箫，风前兰麝，望里神仙侣。只高阳旧伴，醉踏渔舟归去。"
    ]
  },
  {
    "id": "adcfe4db9ce1e5bf282e1a2f37460f23",
    "title": "玉女摇仙佩寿巢仪部兼山先生六十",
    "authorName": "黄永",
    "authorId": "adcfe4db9ce1e5bfd1457b72d1457b72",
    "dynasty": "清",
    "content": [
      "天衢贵客，粉署仙郎，未老拂衣归去。新制荷裳，才成小筑，恰在白云深际。看门前流水。并楼头明月，萧然佳致。更说甚、野间绵蕞，殿上歌呼，叔孙典礼。好白眼科头，藤杖芒鞋，山颠水际。",
      "更有井公园客，金粟洪厓，笑语从容联袂。五夜鸾箫，九霄笙鹤，人世繁华无比。怪婚男嫁女。把向平、早岁良时轻弃。问先生、逍遥五岳，旧时都养。容吾执御。两不负，有巢家世黄熊裔。"
    ]
  },
  {
    "id": "adcfe4db9d214eadf32f182e1c477a9c",
    "title": "浣溪沙",
    "authorName": "汪蘅",
    "authorId": "adcfe4db9d214eadd1457b72d1457b72",
    "dynasty": "清",
    "content": [
      "唾碧衫娇腻泪痕。衍波笺赠咏花人。心头滋味剩酸辛。",
      "闷倚玉栏思甚事，只因春去易销魂。夕阳红上画罗裙。"
    ]
  },
  {
    "id": "adcfe4db9d214eadf32f182ea378e283",
    "title": "浣溪沙",
    "authorName": "汪蘅",
    "authorId": "adcfe4db9d214eadd1457b72d1457b72",
    "dynasty": "清",
    "content": [
      "低掩银屏护水仙。夜深明月到窗前。姮娥心事没人怜。",
      "欲堕灯如红豆小，未灰心比绿梅酸。避愁不敢画眉弯。"
    ]
  },
  {
    "id": "adcfe4db9daf178b95b467b109e276e5",
    "title": "感恩多·送漱雪夫子",
    "authorName": "张粲",
    "authorId": "adcfe4db9daf178bd1457b72d1457b72",
    "dynasty": "清",
    "content": [
      "捧卮河畔立。草软斑骓急。问郎几日归。月圆时。",
      "堤上轻绵吹屑，拂征衣。拂征衣。须信侬心，绊郎如柳丝。"
    ]
  },
  {
    "id": "adcfe4db9daf178b6f18ff72fff9dceb",
    "title": "小梅花怀范雒仙",
    "authorName": "张粲",
    "authorId": "adcfe4db9daf178bd1457b72d1457b72",
    "dynasty": "清",
    "content": [
      "秦淮曲。香丛宿。华笙吹彻莲筹促。小軿车。玉钩斜。乳莺雏燕，啼上合欢花。",
      "仙姝一向蓬山谪。兰梦依稀烟雁隔。守空房。思茫茫。韶州方褥，冷叠象牙床。"
    ]
  },
  {
    "id": "adcfe4db9daf178bf067af0538259f84",
    "title": "虞美人·悼范雒仙",
    "authorName": "张粲",
    "authorId": "adcfe4db9daf178bd1457b72d1457b72",
    "dynasty": "清",
    "content": [
      "凄凉旧恨知多少。极目烟云渺。小楼无事理残编。恰得伤心情句、使人怜。",
      "霞笺锦字犹如昔。泪洒芭蕉湿。问君何故早游仙。想是玉楼有召、咏香奁。"
    ]
  },
  {
    "id": "adcfe4db9db8610f73489d1a46e27a5c",
    "title": "荷叶杯·新月",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "昨夜蛾眉初见。西院。斜照碧阑干。杏花刚喜试春寒。纤影耐寻看。",
      "书案半留芳曲。残辉。掩烛不胜情。玉钩教上画帘旌。梁燕梦双惊。"
    ]
  },
  {
    "id": "adcfe4db9db8610f86b912020d46bf22",
    "title": "虞美人",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "卷帘不负婵娟约。瞑色连高阁。柳塘还送晚风寒。斜曳绣罗双袖、独凭栏。",
      "沉吟不见归来燕。何处寻芳甸。年年此日总花开。底事而今只遣、暗香来。"
    ]
  },
  {
    "id": "adcfe4db9db8610f7cc4ddc2ead8abd9",
    "title": "芳草送夫子薄游皖上",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "海棠酣，丁香还结，空教屋角亭亭。绣帘高卷处，暗香盈袖，怎逐江程。莺声啼满树，想遥遥、远隔烟汀。待乘风、随它帆势，梦里逢迎。",
      "清明。池塘水碧，新月影、乱惹波轻。竹阴闲素鹤，落花千片里，倦舞还停。新来双语燕，忆年时、梁上经营。喜旧巢、依然画阁，不负初盟。"
    ]
  },
  {
    "id": "adcfe4db9db8610f762dc636288880ef",
    "title": "望海潮",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "蒙蒙疏雨，渐敲朱户，西风吹逗帘旌。深阁昼眠，重帏暗锁，莺啼残梦偏惊。春尽絮飞轻。共海棠落去，千片无声。此际魂销，但将离恨寄春行。",
      "清池水上桥横。被行人遮住，隔岸初晴。斜日树边，檐前燕子，衔泥虚傍雕楹。人倚越山屏。是为花憔悴，减却芳情。冷落香篝，又随云想度长更。"
    ]
  },
  {
    "id": "adcfe4db9db8610f86b91202f368fe2f",
    "title": "虞美人",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "昨宵风雨连烟暮。花落犹疑误。今朝真个逐东流。何处残香，偏入小楼头。",
      "天涯消息凭谁问。问也无凭准。含愁拟酒待黄昏。双燕归来，和我共销魂。"
    ]
  },
  {
    "id": "adcfe4db9db8610f9b02ba6dccb36c02",
    "title": "菩萨蛮",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "南池池上多飞絮。婵娟弄影来还去。一钓荡波轻。乱香鱼梦惊。",
      "小窗人久立。星映遥天碧。晓燕出雕梁。啄泥知更忙。"
    ]
  },
  {
    "id": "adcfe4db9db8610fa7e33c98f43e092b",
    "title": "湘春夜月落花",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "惜春葩，辞枝都向天涯。只剩一片清阴，留取荫苔纱。细忆去年初会，共低腰舞柳，倾国争夸。被阮郎偷玩，婵娟纤影，人掩窗纱。",
      "庭前过蝶，池边宿草，天际明霞。憔悴楼头，妆懒便、唤春回去，难唤芳华。丛丛桂叶，料素秋、香满邻家。乍相别，甚愁思消得、阑干遍倚，云乱风斜。"
    ]
  },
  {
    "id": "adcfe4db9db8610fdc41f87c86e42f86",
    "title": "木兰花慢",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "奈听春雨细，共风送、落花声。正双燕归来，寻巢弄剪，虚傍帘旌。黄莺。翻从树底，认婵娟敛影照空明。不道蛾眉憔悴，东风独立残更。云行。",
      "伴柳絮飞轻。池畔草相迎。被几处啼鸦，但催愁思，不解春醒。堪惊。春光似水，照朱颜揽镜不胜情。凭仗东皇雨露，明年更簇繁英。"
    ]
  },
  {
    "id": "adcfe4db9db8610f0a4cff8946ce9ce1",
    "title": "雨霖铃",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "西南风劣。向花枝、划地愁先绝。寻常莫道春去，王孙未老，还堪重惜。月上琼楼，算幽恨、飞燕能说。谩寄向、烟雨天涯，一路香、痕傍华辙。",
      "荷钱点点何堪折。但清波、渺渺衔鱼妾。流萤一个巧入，待伴我、重帘岑寂。夜漏频催，拟把双蛾，还聚愁碧。奈露盘、空盼金茎，只向梧桐滴。"
    ]
  },
  {
    "id": "adcfe4db9db8610f490ad94a7d9f7b4c",
    "title": "满庭芳·中元感赋",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "几日新秋，西风向晚，又吹新月团圆。画楼人静，衣袖觉轻寒。漫道萦帘细雨，良宵也、别样辛酸。平池上，流萤露草，何处接荒原。",
      "凭栏。看弱柳，丝丝都是，飞絮芳年。奈纤影而今，不到莺边。此际魂销灞岸，归期早、尚隔霜天。伤心处，一声梧叶，和露坠窗前。"
    ]
  },
  {
    "id": "adcfe4db9db8610f496d1502f3f3ea9b",
    "title": "迷神引秋雁",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "一曲笙簧临碧树。闲却了蝉无数。当时应悔，送得春归去。一声声，还疑被、落花误。怎唤得春回，迷旧路。且复约春心，傍秋住。",
      "弱柳侵帘，袅袅寻飞絮。问画梁间，参差羽。紫霄寒起，可传得、侬幽素。万种深情，凄凉调，不成诉。曾共玉楼人，移雁柱。弹遍十三弦，泪如雨。"
    ]
  },
  {
    "id": "adcfe4db9db8610f2efee0ad018d9bc7",
    "title": "梦芙蓉来鸥馆芙蓉忽不发，主人谱此以吊之，命余同作。",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "西风吹绿碎。正潇潇秋影，向人憔悴。年时曲径，香靥倚浓翠。怨魂和雾坠。问他何处飘寄，绣阁重帘，但凭将画稿，留得靓装在。",
      "香发芳园晓桂。小院无人，弱柳还萦系。霜花易结，空揾素蛾泪。蝉声犹自嘒。阶蛩啾唧相对。那是凄凉，替招回艳魄，不信验罗袂。"
    ]
  },
  {
    "id": "adcfe4db9db8610fdbd22fa7a615a123",
    "title": "摸鱼儿·移蕉",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "对仙云、小园篱畔，重重生翠弥漫。移来试傍瑶阶种，只恐芳魂易断。君莫怨。早约得、潺潺疏雨宵来灌。桂香深院。可肯趁佳晨，露浓风静，绿蜡一齐展。",
      "谁相伴，小立阑干耐看。舞裙似蝶零乱。佳人扶病伶俜煞，顿觉秋添一半。春去远。要尔殢、春情婉转随昏旦。柳丝千万。系不住银河，婵娟纤影，枉把绣帘卷。"
    ]
  },
  {
    "id": "adcfe4db9db8610fdf0c145a9b5da9bb",
    "title": "湘春夜月蕉别",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "雨绵绵，伴君今夜凄然。只剩一寸柔肠，都化作秋烟。叶叶罗裙生翠，共海棠娇映，减甚芳年。奈恩深故土，顿成小别，终是留连。",
      "三更残月，窥帘弄影，别样姿妍。何处魂销，酒盏送、惊鸿瘦影，直到窗前。回廊隔住，料孤根、不隔三泉。问覆鹿，向谁家梦里、天涯路杳，一任高眠。"
    ]
  },
  {
    "id": "adcfe4db9db8610fb496229fb7c527ee",
    "title": "芳草蕉答",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "伴离情，萧萧瑟瑟，西风又蹙蛾眉。今宵分袂处，海棠亲见，都有泪花。",
      "瑶阶还独立，趁佳晨、带露刚宜。助新妆、遥天一碧，曲沼双埼。",
      "相思。丛丛桂影，新来又、雁语迷离。",
      "赤阑围素梦，倩谁扶月起，作弄娇痴。好秋轻过了，敛芳魂、雪压霜欺。",
      "待明年、云罗翠缬，小院春晖。"
    ]
  },
  {
    "id": "adcfe4db9db8610ff15fca260559683d",
    "title": "南浦·秋海棠",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "风吹艳落，剩幽芳、散作露阶痕。莫道秋容憔悴，篱菊未招魂。镜里翠眉妆浅，料佳人、还要点朱唇。但拈来三径，粉浓脂淡，耐可赋温存。",
      "怪底年年纤影，傍清池、寒逗绿罗裙。暗雨骤鸣蕉屋，惊梦不成春。试看红消翠减，便深情、万种付湘云。盼夜来圆月，画帘人静伴黄昏。"
    ]
  },
  {
    "id": "adcfe4db9db8610fa474bfd65d8e19c9",
    "title": "惜红衣·八月十二夜，陶谷程夫人赠荷。",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "寂寂宵分，团团月午，一天云散。送得香来，刚离谢池畔。红衣翠盖，应替却、悲秋一半。银汉。诉与姮娥，比天涯还远。",
      "西风惹袖，金粟铺阶，佳人笑相玩。莲舟才系，忘了采莲伴。目断故山归路，一定有人凄怨。但胆瓶深护，莫把绣帘轻卷。"
    ]
  },
  {
    "id": "adcfe4db9db8610f307eedc708fefb1f",
    "title": "西湖月·十八夜，陶谷又赠荷花。",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "瑶阶怅望多时，见月上林梢，绣帘轻护。是谁又遣，琼花来自，玉塘深处。胆瓶重拂拭，奈前度、仙云留不住。问昨夜、独立瑶池，可有别情离绪。",
      "小园弱柳萧疏，弄万种柔情，共人凝伫。渐秋深也，袖寒娇褪，翠消红误。西风吹不断，怕艳魄、凋零和恨去。剩白石、惜到红衣，冷吟秀句。"
    ]
  },
  {
    "id": "adcfe4db9db8610fc06ac9f27b1eefeb",
    "title": "南歌子",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "细雨宵潜湿，青桐叶半凋。临池弱柳万千娇。系惯离情，系不住魂销。",
      "唤起重帏醉，谁家弄玉箫。秋声怕问广陵潮。吹入秋心，吹不展芭蕉。"
    ]
  },
  {
    "id": "adcfe4db9db8610f1143515c0cbdf70e",
    "title": "湘春夜月春水园填词图",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "惜秋来，萧萧瑟瑟花残。剩有篱菊丛丛，还耐碧天寒。待诉落红离绪，奈蕉心难展，竹泪空弹。谩伤秋老去，窗前有月，且自吟看。",
      "楼头夜永，西风又送，青女骖鸾。盼到回春，彩笔共、蘋洲片玉，分样裁笺。怜它□子，写栖香、旧梦刚园。掩绣阁，对琉璃研匣、绿云红雨，都付遥天。"
    ]
  },
  {
    "id": "adcfe4db9db8610f129881c83c4b28d2",
    "title": "徵招绿阴",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "蔷薇一点娇红剩，芳菲谩随尘土。见说洛阳花，早帘前飞去。婵娟无处所。问桃叶、而今谁赋。极目天涯，弄珠人老，韶光轻度。",
      "日暮倚阑干，莺声乱、匆匆问春归路。弱柳万千条，系春痕不住。幽怀传尺素。料此际、湘云难驻。自沉吟、翠黛双娥，倩晓风调护。"
    ]
  },
  {
    "id": "adcfe4db9db8610f50174406912e6e55",
    "title": "凤衔杯",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "旧欢新宠未分明。向谁行、眉语忪惺。手把白罗扇子，掩秋星。钗朵重、云鬓轻。",
      "将脉脉，诉盈盈。踏春阳、绮绪难萦。寻遍吴山越水不胜情。瑶瑟倚湘灵。"
    ]
  },
  {
    "id": "adcfe4db9db8610f479cb387f5f2735a",
    "title": "大酺",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "问极天涯，人何处，庭际绿阴铺遍。湘云连翠幕，动凄凉怀抱，又成斜眄。试问姮娥，人间苦别，谁最伤高怀远。阑干凭来久，正斜阳暗淡，斗星偷换。剩烟缕垂杨，参差纤影，伴人深院。新荷开又卷。",
      "流萤小、空绕银河岸。谩荡起、多情明月，寂寂凉生，傍清池、春光都变。不是东风里，休再问、画梁归燕。诉痴绿、春深浅。回首无语，今夕断肠谁管。墙阴一痕蕉展。"
    ]
  },
  {
    "id": "adcfe4db9db8610f318a312561ba11b9",
    "title": "西平乐",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "多谢潇潇细雨，洗出深深翠。休探南薰消息，算得春归几日，一半春痕犹在。",
      "阑干凭处，直恁空枝窣地。惜花意。浑忘却，空掩泪。",
      "只有垂杨万缕，禁得风风雨雨。弄影清池里。可记省、秋容况憔悴。",
      "天涯路短，人间世窄，写尺素、向谁寄。雨滴蕉声声碎。",
      "梦残酒醒，一寸柔肠断矣。"
    ]
  },
  {
    "id": "adcfe4db9db8610f9e96677087baeda6",
    "title": "燕山亭·新荷",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "啼鹃声歇，红紫谁收，尽付西园清沼。钩上画帘，燕掠微波，倦怀为伊倾倒。尚卷冰心，怕逗起、炎凉多少。悄悄。渐院落斜阳，月停云表。",
      "针线嫞拈过却，更紧锁双蛾，炉烟空袅。金盘出掌，仙露侵衣，秦关梦中难道。花发何时，待别倚、南薰浓笑。闻道。香径里、吴宫人杳。"
    ]
  },
  {
    "id": "adcfe4db9db8610fc06ac9f28e2047c1",
    "title": "南歌子",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "社燕归来后，春争宿雨多。水面荡新荷。晚风吹不起，奈愁多。"
    ]
  },
  {
    "id": "adcfe4db9db8610fc06ac9f2c6d7b7b0",
    "title": "南歌子",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "竟日帘高卷，轻寒似早秋。天际暮云稠。有人犹独立，小层楼。"
    ]
  },
  {
    "id": "adcfe4db9db8610fc06ac9f2f16dad4a",
    "title": "南歌子",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "莫向高楼望，东风去不归。小雨又丝丝。怎禁魂断也，上灯时。"
    ]
  },
  {
    "id": "adcfe4db9db8610fc06ac9f2fab670f2",
    "title": "南歌子",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "隔岸流萤小，时时度碧纱。柳影谩相遮。怕随风直去，极天涯。"
    ]
  },
  {
    "id": "adcfe4db9db8610f08f5697a568e82dc",
    "title": "琵琶仙寄姊",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "时节黄昏，月儿起、乍逗西园芳树。连袂初试轻罗，闲阶共凝伫。春正好、千红万紫，总输却、绿窗妩媚。廿四桥边，十三楼畔，争便难阻。",
      "荡兰舟、箫鼓喧阗，算难把、清游共邻女。多少不言情味，付庭前莺语。吹尽了、游丝万丈，怎便能、绾得飞絮。莫损镜里朱颜，渡江迎汝。"
    ]
  },
  {
    "id": "adcfe4db9db8610f293cbaa2115ccb03",
    "title": "长亭怨慢",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "乍闻得、一声春去。料想东园，落花无主。越样离情，黛痕只向翠蛾聚。绣帘空卷，云叠叠、关山暮。便诉与常仪，只逗凄凉无数。",
      "最苦。袅垂杨线弱，谩欲系情教住。天涯恁远，怎但在、阑干斜处。拌换却、满眼流光，夜窗听、沉沉风雨。问燕子能言，曾唤春人醒否。"
    ]
  },
  {
    "id": "adcfe4db9db8610f76a263d15e56f608",
    "title": "碧牡丹",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "莫问春何处。绿遍春归路。可惜东风，取次催将西去。极目天涯，正浅深云暮。斜阳还在高树。",
      "斗凄楚。细映霞成缕。银钩渐生娇妩。纵到团圆，解照离情几许。不似菱花，传绮窗愁苦。朝朝都上眉驻。"
    ]
  },
  {
    "id": "adcfe4db9db8610f5e4c507b81e1f563",
    "title": "双双燕",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "痴情欲语，有帘外灵风，共人斜眄。天涯咫尺，试问阿谁书便。刚道愁怀易剪。早剩下、凄凉一片。空馀万缕垂杨，楼外翠深天远。谁伴。",
      "常仪瘦损。但尽日凭栏，黛痕难展。潇潇疏雨，湿到画梁如霰。应是新巢香软。可记省、年时初见。分付杜宇休啼，□遣绿窗春换。"
    ]
  },
  {
    "id": "adcfe4db9db8610f600db79253a0a93a",
    "title": "卜算子·慢",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "湘帘半卷，纨扇生凉，满目绿阴清昼。曲曲阑干，立遍翠环红袖。对斜晖、无语空低首。便待向、天涯极目，淡烟先暗堤柳。",
      "夜久蟾光逗。念万里婵娟，为谁消瘦。恁种凄凉，况是别离时候。尽无眠、梦怕相逢陡。算只有、相思两字，耐迢迢繁漏。"
    ]
  },
  {
    "id": "adcfe4db9db8610f0c5c2e7de3d85a0b",
    "title": "念奴娇",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "阑干凭遍，正沉沉院落，阴阴芳树。独上高楼成怅望，冉冉斜阳西顾。前度东风，吹开吹落，不记离愁聚。桐花飘阶，早秋惊报园圃。",
      "还见万绿枝头，蛾眉纤影，欲倩轻云护。曾照魂销春夜永，也照春归无语。自年年、朱颜镜里，还似年时否。蕉心犹卷，绿窗曾有人赋。"
    ]
  },
  {
    "id": "adcfe4db9db8610faa71947c32cc2e3c",
    "title": "大圣乐萍婆果连岁秋花",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "飒飒西风，怯红愁绿，作成憔悴。念几番春去春来，万种柔情，都付一天香绮。绕遍画阑还凝望，问前度、幽怀何处寄。家山畔、剩深浅艳痕，伴人残醉。",
      "天涯断肠别泪。奈疏雨、黄昏难独避。料明朝洗尽，燕支只有，霞光姝丽。跨鹤纵回神仙驾，也难遣重开花并蒂。文窗掩，但罗袖、清寒相倚。"
    ]
  },
  {
    "id": "adcfe4db9db8610fe835d5045f43e737",
    "title": "摸鱼儿·饯秋",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "念秋来、惜离伤别，珠帘垂又还卷。西风只会吹梧叶，那识芳园零乱。晴又晚。最怕是、重阳风雨年年惯。暮云一片。空绕遍天涯，画栏凝伫，怎教黛痕展。",
      "情未倦。更上层楼望远，婵娟谁与为伴。供愁惟有东篱菊，解得愁深愁浅。秋不管。也不怕、玉关旧路阴晴换。千回万转。要寄取相思，庭前为托，疏柳倩征雁。"
    ]
  },
  {
    "id": "adcfe4db9db8610f1368c9146e8fa00d",
    "title": "临江仙",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "莫道春归愁已绝，残秋别样难支。画栏凭遍月轻移。谁将纤影，又送极天西。",
      "待倩征鸿传信息，断肠空自凝思。暗风不动小荷池。岸边衰柳，独舞碧丝丝。"
    ]
  },
  {
    "id": "adcfe4db9db8610f5c9c77f56c86310b",
    "title": "渡江云",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "片帆随碧水，远山恻恻，万里起岚烟。好风频断送，弱柳春花，是处总堪怜。江枫何事，也禁它、恁样翩翩。空断肠、斜阳隐隐，无数客归船。",
      "年年。天涯羁旅，试问飘零，却何人曾惯。憔悴损、吴宫眉翠，月自清圆。也知不是春光里，剩东篱、残菊争妍。遥天碧、传来雁信谁边。"
    ]
  },
  {
    "id": "adcfe4db9db8610fed2d0ade935415eb",
    "title": "连理枝望梅",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "不惜东风去，不惜金盘露。只惜残红，年年惯是，飘零无主。纵常仪最解、说多情，也难留艳驻。",
      "隐隐斜阳暮。犹被蛾眉妒。试问江梅，才含香蕊，倩谁调护。怕元徽无处、画朱幡，又禁风禁雨。"
    ]
  },
  {
    "id": "adcfe4db9db8610f2c9a81ebf9aa1073",
    "title": "菩萨蛮·苦挽先师恽洁士",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "西风日夜摧残叶。潇潇和雨阶前滴。那得不潸然。抱经将十年。",
      "琼楼今异昔。何处容高洁。无语忆春晖。白云天际飞。"
    ]
  },
  {
    "id": "adcfe4db9db8610fd35fd78d28f9a998",
    "title": "绮罗香",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "万叶凋零，清池积就，一片幽忧谁省。尚记春归，替尽落红愁病。又只被、雪压霜欺，似残葩、粉消香烬。甚年年、玉露金风，惯入芳菲断肠径。",
      "芸窗谁传锦字，便倩宾鸿寄远，难寻前景。翠阁重楼，争袅旧时蝉鬓。纵忘却、客里流光，奈敲帘、雨疏风劲。为何人、滴遍芭蕉，泪随残漏永。"
    ]
  },
  {
    "id": "adcfe4db9db8610fa23fe2d4aea8cbc5",
    "title": "雨中花·冬至后二日，见月寄润如、柔吉二女史。",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "小院深沉留鹤影。听残漏、画楼人静。梅蕊横窗，雁声回浦，记取年时景。",
      "试问新来谁对咏。料白燕、参差难并。玉阙高寒，凄凉情味，梦唤梨云醒。"
    ]
  },
  {
    "id": "adcfe4db9db8610f07ef28b89342537f",
    "title": "虞美人·题“秋江罢钓图”",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "江潮夜夜惊人寐。山色催人起。危矶锁不住江流。何况纤纤风袅、一丝柔。",
      "人间容易珊瑚老。且向蓬莱岛。绿蓑青箬白沙鸥。都把闲情付与、十分秋。"
    ]
  },
  {
    "id": "adcfe4db9db8610f0cbf2df134126e5e",
    "title": "甘草子",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "疏雨。乱洒梅枝，越样添眉妩。是处最销魂，更有销魂处。",
      "帘幕轻寒烟笼树。奈此际、春犹无主。日日虞渊宵自午。过月明三五。"
    ]
  },
  {
    "id": "adcfe4db9db8610f794cbc4b9bc6045d",
    "title": "齐天乐",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "一番花信东风了，匆匆落梅多少。日暖烟轻，池清水皱，海月初生林杪。西窗夜悄，怪尽日飞英，尚萦怀抱。野寺钟，暗催前梦过琼岛。",
      "天涯谁念倦旅，料婵娟万里，堪共吟啸。镜里溶云，帘前点雪，几度阑干低绕。莺声弄巧。甚絮絮深情，向人频道。总惜春归，奈春归自好。"
    ]
  },
  {
    "id": "adcfe4db9db8610f23cd8a209b7771c1",
    "title": "过秦楼·柳",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "社燕初归，嫩黄才吐，却早占春一半。栏杆独凭，袅袅柔丝，最是共人肠断。何事昼长梦回，轻染纤蛾，便成悽惋。怕秋来万里，飘零无主，马蹄声远。",
      "曾说与、芍药开前，青梅熟外，种种绿繁红倦。丝风院落，潺雨黄昏，一叶蕉痕长卷。多少幽情，付伊刚耐春寒，又凝春怨。向清池影里，闲逗疏星几点。"
    ]
  },
  {
    "id": "adcfe4db9db8610ff32f182efba29a87",
    "title": "浣溪沙",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "风暖蘋洲二月天。客怀何处不凄然。片帆春水度芳年。",
      "莫问天涯惆怅事，落花残月在樽前。一行新柳自含烟。"
    ]
  },
  {
    "id": "adcfe4db9db8610feef4fe7d8066a546",
    "title": "瑶花",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "春光艳冶。蔼暖风轻，早清明时节。萋萋芳草，料此际、绿遍寻春双屐。落梅无数，尽付与、笛声呜咽。袅画帘、万缕垂杨，只赋天涯离别。",
      "断肠忍问流光，奈香满池塘，春水凝碧。燕嗔蝶舞，似伴我、共领绮窗凄切。曲阑望久，想到处、都无人说。但试取、短梦清宵，稳耐几番风月。"
    ]
  },
  {
    "id": "adcfe4db9db8610f97b5b8dac444e7f0",
    "title": "满庭芳",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "径绿苔滋，墙阴树密，小园尚剩馀寒。人留甚处，尽日独凭栏。谁道江南梦好，清宵永、新月弯环。消疑处、痴云难卷，繁漏又珊珊。",
      "天涯悲倦旅，愁随更起，不共更残。剩落花，千片清泪相看。纵自登高极目，应不似、曩日烟鬟。章台路，垂鞭倦也，应趁好春还。"
    ]
  },
  {
    "id": "adcfe4db9db8610f86b91202c8beb98d",
    "title": "虞美人",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "愁多不识愁来路。整日空凝伫。帘前双燕报春残。罗袖轻寒还去、倚阑干。",
      "花枝不记东风怨。新绿生庭院。个人窗下暗魂惊。除问婵娟何处、得分明。"
    ]
  },
  {
    "id": "adcfe4db9db8610f293cbaa2ebd4e61f",
    "title": "长亭怨慢",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "莫吹尽、枝头花片。试剩残红，待侬归见。蝶舞蜂喧，燕嗔莺诧倍零乱。问春不语，空拍得、阑干遍。碧树纵多情，也只说春深春浅。",
      "翠钿。谩云鬟半亸，柳絮乱飞空院。芳华易歇，算便把、绣帘轻卷。便洒出、万点湘斑，总难把、蕉痕都展。怪昨夜姮娥，偏照年时人面。"
    ]
  },
  {
    "id": "adcfe4db9db8610f83565dbb3c3ab122",
    "title": "摸鱼儿·夫子久客袁浦，赋此寄之。",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "对闲庭、翠深春老，纱窗轻报寒暖。天涯总有多情月，怎照个侬幽怨。云一片。又耐听、潇潇细雨传更箭。画罗团扇。且谩扑流萤，休寻舞蝶，只恐晚晴变。",
      "消疑处。谁把珠帘半卷，愁痕惟许蕉见。东风不解春无主，犹向碧荷零乱。人自远。写尺素、遥遥那倩南来雁。银河隔岸。问万里姮娥，可曾留影，照彻寸肠断。"
    ]
  },
  {
    "id": "adcfe4db9db8610f9061d51a6c3cff4c",
    "title": "霜叶飞",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "断红衰绿。迷遥望，沉沉千里烟雾。一番秋送几番愁，忍向霜天诉。纵化作、楚鸦飞去。迢迢不是天涯路。料宿草萋萋，对不断、当时望眼，白云深处。",
      "谩倚浅碧阑干，回廊绕遍，断肠空自凝伫。月痕初上画帘旌，惯促斜阳暮。算只剩垂杨几缕。临池犹惹风姨妒。便待得、春风转，野径棠梨，奈它烟雨。"
    ]
  },
  {
    "id": "adcfe4db9db8610f43d1252eeee48594",
    "title": "摸鱼儿·七夕忆小池白荷",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "渐西风、送秋来也，天涯离思如许。银塘独立无人赏，脉脉此情谁诉。回首处。正月暗、楼阴愁下窥鱼鹭。仙桥已度。算天上人间，都是清泪，并入冷香句。",
      "湘云远。无限明珠翠羽，遥遥那见归路。冰魂月魄黄昏后，定记小窗调护。秋且住。莫便把、仙衣轻辟书中蠹。凌波缓步。待一棹归来，盈盈水际，相对话离绪。"
    ]
  },
  {
    "id": "adcfe4db9db8610f794cbc4b16b7553e",
    "title": "齐天乐",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "海棠刚绽秋初遍，芳园渐疏庭柳。露重池坳，蝉鸣叶罅，又酿凄凉时候。层楼人瘦。甚尽日西风，暗盈襟袖。已是销魂，更堪微雨弄晴昼。",
      "湘帘一桁细卷，念愁荷万柄，空自低首。寂寞天涯，萧条身世，碧宇高寒依旧。佳人知否。盼隔岸银河，只馀星斗。谩诉离思，夜窗支永漏。"
    ]
  },
  {
    "id": "adcfe4db9db8610f296ce133c0d07223",
    "title": "疏影",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "闲庭翠暖。怪梧叶、无情先送幽怨。敲响空阶，不管愁人，临风刚赋秋扇。西风最惜分离苦，便尽日、萧萧深院。自那时、蹙损双蛾，怎向这回重展。",
      "休问年来憔悴，绿窗春去后，吟事都懒。弄影银蟾，轻荡湘波，偏照天涯人面。芭蕉叶叶篱边碎，又忍卷、珠帘重看。便唤取玉宇春回，别是一番莺燕。"
    ]
  },
  {
    "id": "adcfe4db9db8610fa01510fa4ae4c2f0",
    "title": "大酺秋柳",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "对短檠昏，秋光淡，底事凄凉重省。小楼春去矣，念生来弱骨，怎堪愁病。漫赋梨云，休悲絮雨，清泪那能消尽。婵娟凭高也，更分明付与，秦台妆镜。便宜是飘零，春风和露，已曾身领。桂香来深径。",
      "奈此际、鸥鹭眠难醒。十二曲、栏杆绕遍，空自凝眸，把旧词、忍与重咏。不识天涯远，但隔岸、都成幽境。又禁得，繁更警。回首池畔，尚剩残荷几柄。萧条夜寒风劲。"
    ]
  },
  {
    "id": "adcfe4db9db8610f087f1e9ee9bdca17",
    "title": "卜算子·慢雪意",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "朔风乍起，烟树半凋，寂寞碧霄高迥。触目伤怀，那是去年愁病。一声声、怎识飞鸿信。谩损却、青山远绿，伴取琼台妆镜。",
      "梦断残更警。料万里同云，倍增凄冷。荏苒流光，误了素娥纤影。更天涯、归计浑难定。但点缀、窗前绿萼，任幽人闲领。"
    ]
  },
  {
    "id": "adcfe4db9db8610f0f4f036321aadfbe",
    "title": "瑶花春雨",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "留寒禁暖。暗把春痕，蹙芳园眉妩。绣帘高卷，临碧沼、但曳垂杨千缕。篆烟琴韵，尽画阁、低回无语。记去年、满树幽香，不似这番凄楚。",
      "参差双燕还来，看涎尾红襟，都带离绪。萋萋芳草，料遍满、昔日王孙行处。香泥易斩，莫更啄、江洲蘅杜。消几许、庭院黄昏，且下重帘归去。"
    ]
  },
  {
    "id": "adcfe4db9db8610fb7ce307ea4ec9ba1",
    "title": "虞美人·燕营巢",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "画帘卷处春云重。双剪轻抛送。杏梁犹记去年痕。肯向笙歌队里、见朱门。",
      "夜来应湿参差羽。还又穿花去。紫骝陌上曾相逢。劝整归鞭莫待、绿阴浓。"
    ]
  },
  {
    "id": "adcfe4db9db8610fbd949cf9d820b23a",
    "title": "一枝春",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "浅碧栏杆，拂垂杨、几点朝来疏雨。春痕乍染，不是向时深处。笼烟低袅，倩谁替、个侬凄楚。有画阁、双燕呢喃，似诉隔年离绪。",
      "楼头漫垂帘幕。怕婵娟、静夜归来无主。琼台试暖，镜里待添眉妩。天涯恁远，空回首断霞千缕。人瘦也、休报春归，预愁春去。"
    ]
  },
  {
    "id": "adcfe4db9db8610f0dc2c2ea6d5dd03a",
    "title": "婆罗门引",
    "authorName": "苏穆",
    "authorId": "adcfe4db9db8610fd1457b72d1457b72",
    "dynasty": "清",
    "content": [
      "西风过后，更无落叶作秋声。锦机偏动幽情。万里天涯路窄，何处月长盈。",
      "叹沧波一片，轻换阴晴。",
      "凝眸短檠。浑未辨、旧时明。况又潇潇细雨，遥夜争鸣。",
      "繁华梦久，怕相将、都付与云屏。愁玉女、立尽残更。"
    ]
  },
  {
    "id": "adcfe4db9e9fa4e78a18cd230691e517",
    "title": "忆余杭·挽汪静仪颖州考功刘公勇如，君没于淮",
    "authorName": "陆羽嬉",
    "authorId": "adcfe4db9e9fa4e7d1457b72d1457b72",
    "dynasty": "清",
    "content": [
      "解脱信传春已暮。星旌丹旐云中辂。夜来明月晓来风。魂断大河东。",
      "从前心事无由说。飞絮漫天江水阔。兰摧玉折被人怜。异路隔重泉。"
    ]
  },
  {
    "id": "adcfe4db9ed93c68154effbd105601e6",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "莲漏正迢迢。凉馆灯挑。画屏秋冷一枝箫。真个曲终人不见，月转花梢。",
      "何处暮鼓敲。黯黯魂消。断肠诗句可怜宵。莫向枕根寻旧梦，梦也无聊。"
    ]
  },
  {
    "id": "adcfe4db9ed93c6825eb6af7e2519978",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一庭苦雨。送了秋归去。只有诗情无著处。散入碧云红树。",
      "黄昏月冷烟愁。湘帘不下银钩。今夜梦随风度，忍寒飞上琼楼。"
    ]
  },
  {
    "id": "adcfe4db9ed93c6890bdbd82b90a201c",
    "title": "满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "门掩斜阳，满院里、零花瘦草。疏帘卷、纸窗风紧，玉炉烟袅。天末数声征雁过，林边几点归鸦噪。悄无人、落叶冷空阶，红谁扫。",
      "题不尽，伤心稿。消不尽，闲烦恼。算眼前愁境，又添诗料。翠影自怜双袖薄，病魂已约三秋老。待巡檐、索笑问寒梅，春还早。"
    ]
  },
  {
    "id": "adcfe4db9ed93c68e78f81309da566c5",
    "title": "行香子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "长夜迢迢，落叶萧萧。纸窗儿、不住风敲。茶温烟冷，炉暗香消。正小庭空，双扉掩，一灯挑。",
      "愁也难抛，梦也难招。拥寒衾、睡也无聊。凄凉景况，齐作今宵。有漏声沉，铃声苦，雁声高。"
    ]
  },
  {
    "id": "adcfe4db9ed93c683d004424b81263e5",
    "title": "调笑令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "花径。花径。添个愁人孤影。夜深月冷风寒。",
      "何处高楼笛残。残笛。残笛。吹破早梅悄息。"
    ]
  },
  {
    "id": "adcfe4db9ed93c6836f098849d42a24e",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一览群芳稿。认当时、青绫幛里，班才薛貌。忍把无穷思亲苦，写出大家声调。更莫问、瑶琴静好。纵有窗前京兆笔，料年年、只合和愁扫。怎舒得，翠眉笑。",
      "玉台人本工烦恼。也非关、兰因絮果，春风劫小。自古清才妨浓福，毕竟聪明误了。岂忏向、空王不早。我试问天天语我，说仙娥、偶谪红尘道。今悔过，太虚召。"
    ]
  },
  {
    "id": "adcfe4db9ed93c6890bdbd82eb16dc1d",
    "title": "满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "半壁江山，浑不是、莺花故业。难回首、萧条野寺，凄凉落月。乡国烽烟何处认，桥亭卜卦谁人识。记孤城、只手挽银河，心如铁。",
      "才赋罢，无家别。早殉此，馀生节。尽年年茶阪，杜鹃啼血。三尺焦桐遗古调，一杯黄士埋忠穴。想哀弦、泉底瘦蛟蟠，苔花热。"
    ]
  },
  {
    "id": "adcfe4db9ed93c6890bdbd82469274e0",
    "title": "满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "怨羽愁宫，算历劫、沉埋燕代。恸今古、电光石火，人亡琴在。南国穿云谁挈去，西台如意空敲坏。剩孤臣、尚有未灰心，垂千载。",
      "冬青落，花无赖。枯桐活，天都快。拭一弹再鼓，只增悲慨。凄烈似闻山寺泣，箫骚不减松风籁。叹伯牙、辛苦旧时情，知音解。"
    ]
  },
  {
    "id": "adcfe4db9ed93c68c84f5521ac710844",
    "title": "一痕沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "莫把韶华细算。九十今犹未半。春纵不嫌多。奈愁何。",
      "只是日长无绪。添上水沈几炷。窗外影移花。夕阳斜。"
    ]
  },
  {
    "id": "adcfe4db9ed93c6886b91202300782c3",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "晓窗睡起帘初卷。入指寒如剪。一宵疏雨一宵风。无数海棠瘦得可怜红。",
      "分明人也因花病。几度慵拈镜。日高独自不梳头。只听喃喃燕子话春愁。"
    ]
  },
  {
    "id": "adcfe4db9ed93c68c1994b5ecac775cf",
    "title": "秋波媚",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "西风冷入藕花秋。占断白萍洲。淡妆无语，淩波微步，几许闲愁。",
      "夕阳过尽亭亭影，娇睡熟曾不。黄昏近也，月明何处，一片香浮。"
    ]
  },
  {
    "id": "adcfe4db9ed93c680e72dc8ae3ab4289",
    "title": "贺新凉",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "六曲屏山角。有丝丝、柳条绾住，一痕春脚。却怪天公偏耐冷，作就轻阴漠漠。正晓睡、被莺催觉。病怯馀寒禁不得，检青箱、重把湖绵著。梳裹罢，启湘箔。",
      "心情只似今非昨。报庭前、残红谢也，又添离索。狼藉胭脂香满地，多半隔宵风恶。翻悟到、人生荣落。回首繁华原若梦，再休提、命合如花薄。茵与溷，偶然错。"
    ]
  },
  {
    "id": "adcfe4db9ed93c687062abcbd127d1d8",
    "title": "诉衷情",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "红衾香冷隔宵和。晓日淡帘波。睡起记他蝶板，一一点莺歌。",
      "晴未稳，雨新过。落花多。问春无语，遣春不去，奈此春何。"
    ]
  },
  {
    "id": "adcfe4db9ed93c68e3ff76a454856cb5",
    "title": "祝英台近",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "曲栏低，深院锁。人晚倦梳裹。恨海茫茫，已觉此身堕。可堪多事青灯，黄昏才到，更添上、影儿一个。",
      "最无那。纵然着意怜卿，卿不解怜我。怎又书窗，依依伴行坐。算来驱去原难，避时尚易，索掩却、绣帏推卧。"
    ]
  },
  {
    "id": "adcfe4db9ed93c683d5dc132c7872a38",
    "title": "卖花声",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "深院晚妆慵。鬓亸发松。忍寒和月下帘栊。掩却碧纱屏小小，不许灯红。",
      "好梦忒惺松。去也匆匆。池塘春影又成空。一片吟魂无著处，随住东风。"
    ]
  },
  {
    "id": "adcfe4db9ed93c688c25e70a5c9cbaef",
    "title": "风中柳",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "何处游丝，吹到没人庭院。忒缠绵、和愁擎绊。祝风休骤，倩柳条私语，算今番、春留一线。",
      "无赖莺梭，偏又将伊织断，剩星星、飘零不见。怎如蛛网，尚怜香心惯，把墙角、落红低罥。"
    ]
  },
  {
    "id": "adcfe4db9ed93c6836f09884c3bb73b3",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "闷欲呼天说。问苍苍、生人在世，忍偏磨灭。从古难消豪士气，也只书空咄咄。正自检、断肠诗阅。看到伤心翻失笑，笑公然、愁是吾家物。都并入、笔端结。",
      "英雄儿女原无别。叹千秋、收场一例，泪皆成血。待把柔情轻放下，不唱柳边风月。且整顿、铜琶铁拨。读罢离骚还酌酒，向大江、东去歌残阕。声早遏，碧云裂。"
    ]
  },
  {
    "id": "adcfe4db9ed93c68e429ae791ac279b5",
    "title": "如梦令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "燕子未随春去。飞到绣帘深处。软语话多时，莫是要和侬住。",
      "延伫，延伫。含笑回他不许。"
    ]
  },
  {
    "id": "adcfe4db9ed93c68eb1c9c8c8b643217",
    "title": "沁园春",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "雨雨风风，酿就微阴，春魂暗销。镇支离病骨，茶铛药裹，禁持瘦影，翠袖冰绡。帘卷双钩，窗开六扇，燕子偏来话寂寥。妆成也，记年年此日，曾买轻艘。",
      "关心碧柳缃桃，总负却明湖十二桥。自湔裙人散，闲居有赋，踏青期阻，枯坐无聊。知趣东皇，似嫌著色，翻把繁华用白描。阑干外，但红痴绿醉，不作花朝。"
    ]
  },
  {
    "id": "adcfe4db9ed93c68794cbc4b34832e8c",
    "title": "齐天乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "阴阴晓院重门闭。鸣鸠数声花底。簟冷如冰，窗虚似水，知道今朝晴未。恹恹睡起，正叠雪衫轻，盘云发腻。回首春游，一杯残酒到婪尾。",
      "分明幽恨几许。尽将来放在，心里眉里。六曲屏前，双钩箔下，冷落红腔谁记。伊人去矣，纵独按宫商，也应无味。只把凉箫，碧阑干外倚。"
    ]
  },
  {
    "id": "adcfe4db9ed93c680a9ba7be55b45e70",
    "title": "酷相思",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "寂寂重门深院锁。正睡起、愁无那。觉鬓影、微松钗半亸。清晓也、慵梳理。黄昏也、慵梳理。",
      "竹簟纱橱谁耐卧。苦病境、牢担荷。怎廿载、光阴如梦过。当初也、伤心我。而今也、伤心我。"
    ]
  },
  {
    "id": "adcfe4db9ed93c684f77f67b61e3f7dc",
    "title": "惜分钗",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "闲庭宇，秋如许。还添几个寒虫语。一声声。一更更。难道今宵，听到天明。听。听。",
      "茶分乳。香销炷。红衾欲整从新住。且消停。再呼灯。麂眼篱边，蛤粉墙阴。寻。寻。"
    ]
  },
  {
    "id": "adcfe4db9ed93c68766b43786dfecc77",
    "title": "十六字令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "寒。人立西风翠袖单。斜阳暮，花影上阑干。"
    ]
  },
  {
    "id": "adcfe4db9ed93c6836f0988446d1103c",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "生本青莲界。自翻来、几重愁案，替谁交代。愿掬银河三千丈，一洗女儿故态。收拾起、断脂零黛。莫学兰台愁秋语，但大言、打破乾坤隘。拔长剑，倚天外。",
      "人间不少莺花海。尽饶它旗亭画壁，双鬟低拜。酒散歌阑仍撒手，万事总归无奈。问昔日、劫灰安在。识得无无真道理，便神仙、也被虚空碍。尘世事，复何怪。"
    ]
  },
  {
    "id": "adcfe4db9ed93c680a9ba7be13d4a635",
    "title": "酷相思",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "炙了银灯刚一会。独自把、纱屏背。怎几个、黄昏偏不寐。心上也、愁难讳。眉上也、愁难讳。",
      "薄纸窗儿寒似水。一阵阵、风敲碎。已坐到、纤纤残月坠。有梦也、应该睡。无梦也、应该睡。"
    ]
  },
  {
    "id": "adcfe4db9ed93c68f29ff18ee2ca674c",
    "title": "点绛唇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "倚竹拈花，生寒翠袖无人问。一天风紧，雁字来成阵。",
      "画角城楼，人早催霜信。凭阑认，乱山隐隐，只与斜阳近。"
    ]
  },
  {
    "id": "adcfe4db9ed93c6812f4d5da138a0527",
    "title": "卜算子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "时节未清明，小雨刚刚歇。独倚银屏避晓寒，只把罗衣熨。",
      "一阵海棠风，几点梅花雪。打叠春愁不下帘，待燕归来说。"
    ]
  },
  {
    "id": "adcfe4db9ed93c684b26e6278b70320b",
    "title": "风流子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "阑干十二曲，重回首、争忍酌金卮。怅昨夜雨疏，今朝风骤，落花流水，飞絮平池。饯春会、歌三两阙，添谱懊侬词。芳草有情，绿应如此，夕阳无主，红不多时。",
      "韶华归何处，垂杨系不定，袅袅烟丝。一霎人间天上，香冷云痴。近黄昏院落，湘帘半卷，玉阶小立，数遍胭脂。肠断数声啼鸟，都在空技。"
    ]
  },
  {
    "id": "adcfe4db9ed93c682ee238bf01205dc1",
    "title": "摸鱼儿",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "绿裙腰，年年芳草，春风老却和靖。段家桥畔西泠路，寂莫古梅香冷。空自省。便荐菊泉甘、那许吴侬认。旧游放艇。记图画中闲，玻璃深处，曾吊夕阳影。",
      "先生去，抱月餐霞无定。几时鹤梦能醒。重来风景全非昔，一角楼台新证。栏欲凭。觉树底、霜禽小语留清听。行吟翠岭。把谢句闲携，巴歈拭和，对面碧山应。"
    ]
  },
  {
    "id": "adcfe4db9ed93c68e2a5f4eb88ed768f",
    "title": "千秋岁",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "断无人处。绿遍深深树。燕子静，莺儿语。落花春色老，流水年华去。听不得，打窗几阵黄梅雨。",
      "病起闲凝伫。满院痴云聚。帘放押，香销炷。莫吹江上笛，已尽天涯絮。熏风起，柳丝又作愁千缕。"
    ]
  },
  {
    "id": "adcfe4db9ed93c6836ea12889ac91cb6",
    "title": "鬓云松令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "碧无痕，香满把。小斸金锄，雪片摇空下。一径凉烟都碎也。疏影横枝，补到阑干罅。",
      "画中诗，诗中画。画里诗人，可是神仙亚。好个江南花月夜。翠羽飞来，说甚啁啾话。"
    ]
  },
  {
    "id": "adcfe4db9ed93c682eabdb0f34cb9f66",
    "title": "忆秦娥",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "鹦哥语。昨宵有阵催花雨。催花雨。碧纱窗下，晓寒如许。",
      "侍儿几度钩帘觑。玉梅开在深深树。深深树。疏香小艳，是春来处。"
    ]
  },
  {
    "id": "adcfe4db9ed93c68eeb04e9dc7aeabf2",
    "title": "唐多令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "春水一江流。春山面面愁。锁春光、百尺高楼。楼上美人眠未起，嗔小玉、上帘钩。",
      "碧醮满眶秋。红添两颊羞。忒惺忪、好梦难留。怪底双鬟笼不住，知溜却、凤钗头。"
    ]
  },
  {
    "id": "adcfe4db9ed93c6836f098849f5b4a11",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "放眼乾坤小。猛翻来、银涛万叠，海门秋早。一带沧溟云气涌，装点楼台七宝。算十丈、红尘不到。线样虹霓钩样月，让先生、散发垂纶钓。挥手处，复长啸。",
      "诗狂酒侠心难老。拂珊瑚、一竿才下，六龟齐掉。陡觉天风吹日近，望里蓬瀛了了。问仙骨、更谁同调。不信骑鲸千载下，有如来、金粟重留照。闲把卷，识奇表。"
    ]
  },
  {
    "id": "adcfe4db9ed93c68974c405704856a6d",
    "title": "迈陂塘",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "忒惺忪、一场花梦，和春蓦地来去。斜阳本是销魂物，红到曲阑芳树。留不住，觉过眼韶华、空色都无据。恼人情绪。只幅幅生绡，亭亭倩影，添写断肠句。天涯路，惆怅绿阴如许。",
      "不知香冢何处。朝云诵偈坡仙老，一种伤心谁与。频听取。有几个黄昏、几阵垂帘雨。离愁万缕。更锦瑟重调，玉环再见，已作隔生侣。"
    ]
  },
  {
    "id": "adcfe4db9ed93c68e97f9ee1531fb19a",
    "title": "转应词",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "人去。人去。影也留他不住。晚来风倦帘旌。",
      "又见花前月明。明月。明月。何苦阴晴圆缺。"
    ]
  },
  {
    "id": "adcfe4db9ed93c68232f423a459bd0ac",
    "title": "貂裘换酒",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "几辈推清望。正才人、评花醉月，冷吟闲赏。一带河桥横雁齿，画出辋川新样。有幅幅、柔蓝低漾。小拓轩窗三两处，把笔床、茶灶都安放。添设到、绛纱帐。",
      "十年前打吴门桨。挂烟波、轻帆叶叶，归来无恙。问讯盟鸥回旧日，续了兰陵高唱。算诗虎、酒龙谁让。却怪云泥分手异，又无端、小别成怊怅。能不作，望风想。"
    ]
  },
  {
    "id": "adcfe4db9ed93c68c478f3d6ba618bf8",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "珊珊琐骨，似碧城仙侣。一笑相逢淡忘语。镇拈花倚竹，翠袖生寒，空谷里、相见个侬幽绪。",
      "兰釭低照影，赌酒评诗，便唱江南断肠句。一样扫眉才，偏我清狂，要消受、玉人心许。正漠漠、烟波五湖春，待买个红船，载卿同去。"
    ]
  },
  {
    "id": "adcfe4db9ed93c68602d2d9e5e1637b7",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "芳草粘天，落花糁地，啼鹃枝上频催。把酒临风，问春春几时回。荼蘼不管东皇去，一丝丝、翠罨香围。好徘徊。六曲屏开，半幅帘垂。",
      "踏青已负年时约，任柳绵如雪，飞满红闺。绿意愔愔，梦中蝴蝶忘归。打窗一样恹恹雨，不多时、听到黄梅。懒搴帏。银甲长抛，玉笛休吹。"
    ]
  },
  {
    "id": "adcfe4db9ed93c684334969f1c9b3c09",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "如水蕉阴天欲碍。不放斜阳，红到书窗外。移得笔床茶灶在。分明人占清凉界。",
      "梦草池塘春色改。写遍蛮笺，剪取秋林代。听杀黄昏风雨大，一声声又催诗快。"
    ]
  },
  {
    "id": "adcfe4db9ed93c68702ef3c4d76c7317",
    "title": "连理枝",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "新样蝉纱试。拂面微风至。簌簌残红，蒙蒙落絮，恼人情思。镇妆成重插、玉搔头，戴樱桃梅子。",
      "宿酿梨花渍。蚕豆香盈指。扑蝶期过，饯春会了，绣窗无事。好韶华一晌、便催归，怨啼鹃不是。"
    ]
  },
  {
    "id": "adcfe4db9ed93c68f79d8e4e3ec5bd76",
    "title": "喝火令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "扇引团团月，衫更薄薄罗。水晶帘子漾微波。梳罢一緺云髻，池上看新荷。",
      "无意留春住，惊心怕病磨。好天能几日清和。等得花飞，等得柳丝拖。",
      "等得芭蕉叶大，夜夜雨声多。"
    ]
  },
  {
    "id": "adcfe4db9ed93c6836f0988423e22b9f",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一夜观星堕。步珊珊、碧空飞下，水仙花朵。名将儒风从来少，况有雏凰亲课。喜娇小、才偏胜左。砚匣琉璃随身抱，拂红笺、吟尽书窗火。九天外，落珠唾。",
      "凝妆镇日临池坐。好清闲，书禅画圣，香名早播。始信大家声调别，福慧它年谁过。觉展卷、自惭形涴。侬是人间伤心者，怕郊寒、岛瘦诗难可。拈此阙，代酬和。"
    ]
  },
  {
    "id": "adcfe4db9ed93c68766b4378b759ecb6",
    "title": "十六字令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "才。人报花梢月上来。停琴坐，秋影落空阶。"
    ]
  },
  {
    "id": "adcfe4db9ed93c682eabdb0f505f5d9c",
    "title": "忆秦娥",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "花帘开。月华如水浮天街。浮天街。冷萤一点，飞上凉钗。",
      "轻罗小扇红罗鞋。夜深相约横琴来。横琴来。曲终香烬，淡杀吟怀。"
    ]
  },
  {
    "id": "adcfe4db9ed93c682ee238bf3ae8945b",
    "title": "摸鱼儿",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "是谁工、霓裳旧谱，一声声断还续。飘零淮海头将白，赖有随身竿木。花簌簌。叹老矣龟年、红豆伤心曲。两三闲屋。正白纻全翻，青衫对坐，石铫茗初熟。",
      "江南忆，我亦挂帆六幅。扁舟来剪波绿。平生结习惟耽此，听遍哀丝豪竹。春去速。算檀板、登场曾记唐衢哭。昆刀切玉。觉删尽柔声，唱成绝调，高响遏云谷。"
    ]
  },
  {
    "id": "adcfe4db9ed93c689a21a1f6b7eb308e",
    "title": "江城梅花引",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "黄昏无语把金卮。正愁时。耐回思。记得当年，此夕坐填词。依旧玉阶凉似水，倚横笛，但声声、唱柳枝。",
      "柳枝。柳枝。一丝丝。力不支。风又筛。瘦也瘦也，瘦不过、近日腰肢。谁道秋来，心事没人知。自有娟娟帘外月，长照我，晚妆残、夜卧迟。"
    ]
  },
  {
    "id": "adcfe4db9ed93c68794cbc4be9df529a",
    "title": "齐天乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "亏他一夜芭蕉雨，园亭作成秋景。薄病恹恹，残妆草草，茉莉晚香幽靓。疏烟送眠。恰小扇罗轻，流萤风定。独倚屏山，满身明月露华冷。",
      "文窗欲启未启。怕晶帘卷碎、花影人影。掩却鲛幮，烧残麝炷，忘了纱衾教整。铜壶漏永，算如此秋光，仅侬消领。多少红楼，酒魂凉不醒。"
    ]
  },
  {
    "id": "adcfe4db9ed93c6825eb6af72d150af7",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "绝无尘俗。糁地桐阴绿。石鼎松风茶未熟。瑟瑟凉生满幅。",
      "画中人正看鸦。孤山鹤已还家。贪洗两三竿竹，不知误了梅花。"
    ]
  },
  {
    "id": "adcfe4db9ed93c687093d13952bf7c53",
    "title": "醉太平",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "疏帘一层。疏灯一星。夜凉飞入流萤。照琴书乱横。",
      "寒蝉暂停。寒螀又鸣。一声声和秋声。怕愁人不听。"
    ]
  },
  {
    "id": "adcfe4db9ed93c6886b91202db9d9a66",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "生绡尺幅胭脂冷。省识东风影。二分娇艳一分愁。和月和烟不是楚天秋。",
      "春泥底事坟香早。宿了红心草。凭谁画出美人魂。我欲拈花去吊愤王坟。"
    ]
  },
  {
    "id": "adcfe4db9ed93c68974c40576a3a4711",
    "title": "迈陂塘",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "袅香丝，文心一缕，缠绵幽绪难理。落花庭院春将老，多少冷吟闲倚。愁不已。问早向莲台、忏得聪明未。华年有几。渐结损红蘅，歌残秋雁，介面泪如洗。",
      "伤心事，除却兰姨琼姊。眼前谁复知己。瑶清旧侣和烟散，亲舍白云无际。仙去矣。剩一串骊珠，怕逐天风起。碧空苕递。莫追忆前尘，才完小劫，珍重玉京里。"
    ]
  },
  {
    "id": "adcfe4db9ed93c68d7b7fbf2f941b78e",
    "title": "疏帘淡月",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "黄昏人醉。又几阵西风，纸窗敲碎。昨日今宵，一样薄寒如水。钗欹鬓亸纱屏背，不成眠，梦来无谓。瓶花香细，笔花艳冷，釭花红萎。",
      "算何必莲台忏悔。悔愁根未剪，休言聪慧。幅幅云笺，洒满数行清泪。罗襟长把秋兰佩，一声声、歌断山鬼。况禁病里。年光去也，只添憔悴。"
    ]
  },
  {
    "id": "adcfe4db9ed93c6825eb6af7ba78c83d",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "弯弯月子，照入红闺里。病骨珊珊扶不起。只把碧窗深闭。",
      "几家银烛金荷。几人檀板笙歌。一样黄昏院落。伤心不似侬多。"
    ]
  },
  {
    "id": "adcfe4db9ed93c6890bdbd82db5e4888",
    "title": "满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "断褐沈坟，问谁辨、宜官钜鹿。搜剔到、夕阳苍藓，秋风古木。金石未磨彤管记，玻璃空艳温泉浴。似曹娥、黄绢遇中郎，摩挲熟。",
      "一片石，韩陵续。三尺土，燕支覆。羡生花妙笔，双钩满幅。前代名碑遗篆隶，后来词客挥珠玉。属书星、拓本好收藏，千回读。"
    ]
  },
  {
    "id": "adcfe4db9ed93c689a21a1f698cd9b61",
    "title": "江城梅花引",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "夕阳西下水东流。怕经秋。又经秋。目送飞鸿，阵阵过南楼。猛觉尖风寒翠袖，埋怨到，挂帘栊、玉一钩。",
      "一钩。一钩。月当头。酒半瓯。香半篝。唱也唱也，唱不了、一曲凉洲。笑问嫦娥，灵药几时偷。圆缺阴晴天不管，谁管得，古今来、万斛愁。"
    ]
  },
  {
    "id": "adcfe4db9ed93c6887b55bbce9c05e5b",
    "title": "买陂塘",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "放轻舟，短长堤畔。玉聪金勒谁跨。水痕已减三篙绿，幅幅柔蓝不泻。秋去也，只睡里、烟鬟山色仍如画。段家桥下。看枫叶霜乾，芦花雪冷，衰柳不堪把。",
      "湖光好，何必深春浅夏。四时风景都雅。飞飞鸥鹭疏疏影，难认荷湾菱汊。归未舍，但红了斜阳，是处钟初打。碧琉璃瓦。看古寺僧还，佛楼梵起，楼外暮云亚。"
    ]
  },
  {
    "id": "adcfe4db9ed93c68a07b643ef6f3b4ea",
    "title": "兰陵王",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "绣窗闭。窗外红帘垂地。黄昏后，一点灯疏，曲几深屏不曾倚。添衣唤侍婢。半臂绵温香腻。淡妆就，月转花阴，炙罢银簧试双髻。幽意。碎难理。渐翠袖慵抬，铅泪如洗。断肠诗草阑珊味。",
      "早猛上心头，又来眉际。檀痕暗掐玉纤记。谱入凤笙细。阶砌。乱蛩起。正如慕似泣，欲断还继。秋宵漫把闲愁比。怅寒蝉瘦尽，霜雁回未。芙蓉零落，吊艳影，岁暮矣。"
    ]
  },
  {
    "id": "adcfe4db9ed93c68e429ae79251317c0",
    "title": "如梦令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "玉笛数声何处。吹尽落梅飞絮。楼外有红墙，不把夕阳围住。",
      "春去。春去。愁杀好花一树。"
    ]
  },
  {
    "id": "adcfe4db9ed93c68c1a31b541e6d990c",
    "title": "百字令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "似曾探到，者骊珠、颗颗光辉不灭。妙手都从天际得，果是裁云缝月。半面缘悭，千回梦想，一瓣名香爇。惊才觉艳，玉台无此人物。",
      "闻道近日宣文，绛纱帷里，弟子红妆列。别有伤心圆缺感，渐渐鬓发如雪。日暮天寒，卖珠补屋，此境和谁说。读君诗罢，为君宛转愁绝。"
    ]
  },
  {
    "id": "adcfe4db9ed93c689b02ba6debbef5e4",
    "title": "菩萨蛮",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一年难得韶华住。墙围青粉风团絮。飞絮扑帘香。柳丝多少长。",
      "阑干红几折，软靠罗衣碧。不见夕阳还。画屏山外山。"
    ]
  },
  {
    "id": "adcfe4db9ed93c6812f4d5da48ebc8df",
    "title": "卜算子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "愁不共春归，界入双娥里。门外飞花几尺深，个是埋愁地。",
      "立近碧阑干，泪湿罗衫子。芳草何曾解断肠，人自伤心耳。"
    ]
  },
  {
    "id": "adcfe4db9ed93c6886b91202a5a70595",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "风漪八尺玲珑展。午睡何曾惯。闲分药裹倦摊书。长日如年彊半病销除。",
      "绿沈瓜是清凉引。热恼须臾尽。斜阳偏到小窗红。怎得阶前添种碧梧桐。"
    ]
  },
  {
    "id": "adcfe4db9ed93c68d8514caf87e03d49",
    "title": "南乡子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "吹到鲤鱼风。凉杀秋花一朵红。怪得黄昏寒又力，蒙蒙。人在疏帘细雨中。",
      "香篆袅房栊。倦倚熏篝鬓影松。多事青灯挑不尽，重重。偏向钗头缀玉虫。"
    ]
  },
  {
    "id": "adcfe4db9ed93c68602d2d9e615dcb57",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "玉局人遥，碧城路回，仙云一朵飞来。盥罢蔷薇，几回吟向妆台。扶风许执金钗贽，怅何时、立雪闲阶。向纱帷，席近春风，笺展秋苔。",
      "琳琅金薤花前读，叹青莲去后，无此天才。落月梁间，淡然想见高怀。兰姨琼姊瑶清约，待明年、拜识芳徽。好徘徊。绮阁红窗，笔阵书堆。"
    ]
  },
  {
    "id": "adcfe4db9ed93c68f32f182ec66e0c31",
    "title": "浣溪沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "掩却屏山十二重。不知明月到帘栊。一窗灯火碧纱红。",
      "书为心忪开卷少，琴缘腕弱上弦松。夜寒争忍减香筒。"
    ]
  },
  {
    "id": "adcfe4db9ed93c68606d191ec67952df",
    "title": "青玉案",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "画图别样开生面。恰快似并州剪。如此江村能几见。美人何处，青山不老，一片烟波远。",
      "拆枝花倚东风软。更活色生香满。何日翠樽湖上款。故乡山水，劳君点笔，写入鹅溪绢。"
    ]
  },
  {
    "id": "adcfe4db9ed93c6825eb6af7aa28393f",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "梦回清绝。小院溶溶月。香又不寒云又热，酿作满庭红雪。",
      "参差玉剪东西。几时换却羽衣。不是花留艳影，琼楼谁见双飞。"
    ]
  },
  {
    "id": "adcfe4db9ed93c68154effbd4fec4c42",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "双浆打横塘。何限江乡。绿波争似别愁长。最忆前宵曾剪烛，同话西窗。",
      "无计共离觞。踠地垂杨。数声风笛断人肠。从此天涯明月夜，各自凄谅。"
    ]
  },
  {
    "id": "adcfe4db9ed93c6886b91202cd169ed3",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "散花小劫谁能避。只把纱屏闭。病怀底事太缠绵。窗外药炉风袅几丝烟。",
      "新凉罗幕寒如水。日日和衣睡。一般听雨一般秋。不信今年人比去年愁。"
    ]
  },
  {
    "id": "adcfe4db9ed93c680e72dc8af1c19e3c",
    "title": "贺新凉",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "桐叶惊秋堕。望苕苕、碧空无际，停云几朵。忽忆故人当此日，定整新凉诗课。记曾在、香边砚左，煨茗清谈今昔话，感杨花、作雪莲开火。评月旦，笑还唾。",
      "何时再向青绫坐。约联吟、二三知己，兰陵争播。小叙珠宫追往事，一霎天风吹过。只襟上、酒痕犹涴。莫怪双鱼迟尺素，为伤离、卧病愁难可。歌一阕、索君和。"
    ]
  },
  {
    "id": "adcfe4db9ed93c689a21a1f64334043b",
    "title": "江城梅花引",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "沈沈莲漏入秋长。怕昏黄。易昏黄。最忆当时，听雨话联床。一样宵深闲不寐，问谁共，剪红灯、坐碧窗。",
      "碧窗。碧窗。夜初凉。月半廊。花半墙。梦也梦也，梦不到、春草池塘。阵阵西风，吹露未成霜。十幅蒲帆何日到，空望杀，美人兮、水一方。"
    ]
  },
  {
    "id": "adcfe4db9ed93c682ee238bfae722e4f",
    "title": "摸鱼儿",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "忒分明，水西云北，卧游历历能道。高情已逐沧浪去，画省炉香犹袅。歌复啸。趁万顷烟波，一叶扁舟棹。红尘扰扰。算身在鸾坡，心盟鸥渚，名宦几人到。",
      "拿音袖，亲见前贤古貌。同乡同梦同调。书裙泼墨华亭笔，替写九峰三泖。归去好。说老我江乡，鲈脍秋风饱。掉头一笑。看脱却朝衫，携将粉本，打幅遂初稿。"
    ]
  },
  {
    "id": "adcfe4db9ed93c680d41dc27bace4015",
    "title": "南楼令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "福慧证双修。神仙第一流。碧城高、何处琼楼。吹气如兰人似玉，兰秀雅、玉温柔。",
      "别梦绕苏州。云山无尽头。望江南、黯黯生愁。愁煞一方秋水阔，知甚日、得重游。"
    ]
  },
  {
    "id": "adcfe4db9ed93c686eb3a465eca04e10",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "渡江桃叶歌声歇，伤心竟成春恨。打桨亲迎，横琴侧坐，想煞那回清均。护花最稳。有障掩青绫，墙围青粉。刻翠裁红，肩随妆阁索诗印。",
      "香衾拚负晓梦。但兰羞早洁，纤手同进。璧月难圆，彩云易散，艳福从来非分。东风太紧。怅芳草天涯，柳绵吹尽。听雨黄昏，画帘三两阵。"
    ]
  },
  {
    "id": "adcfe4db9ed93c68eb1c9c8c95c0165c",
    "title": "沁园春",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "归去来兮，仙吏蓬莱，三年宦成。羡种梅绕屋，前身君复，看云出岫，此日渊明。香作因缘，月参色相，展卷春风误影形。翻然悟，记水边篱落，雪后园亭。",
      "移家合住西泠。莫忘却孤山一角青。有当时竹阁，仍容高士，而今仙鹤，解识先生。七百年馀，大千境里，总与疏花结淡盟。能来否，向白沙堤畔，重筑诗城。"
    ]
  },
  {
    "id": "adcfe4db9ed93c684334969f4ef3d475",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "旧句新吟窗下比。一种凄凉，两样愁滋味。往日伤心谁得已。而今怕又从头起。",
      "揽鬓刚窥明镜里。青入长眉，那有悲愁意。一笑抛书帘自启。携琴去向花前理。"
    ]
  },
  {
    "id": "adcfe4db9ed93c6836f09884a857adf7",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "屋外青山笑。笑先生、洗桐浇竹，几曾闲了。可是未能除结习，清癖倪迂同调。又三径、楼缘客扫。出世无妨同入世，倚南窗，犹觉陶潜傲。真朴性，古今少。",
      "一龛休说蜗庐小。达人心，水流不竞，云眠都好。淡到忘言方得意，静里天机人妙。算何必、冷吟长啸。添种碧桃花万树，溯仙源、即在红尘道。浑不借，武陵棹。"
    ]
  },
  {
    "id": "adcfe4db9ed93c68a62c70e72be5b11d",
    "title": "绿意",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "春泥翠湿，任柳丝一把，拖地无迹。梦觉池塘，卷起疏帘，浓蓝暗染吟席。瞢腾蜻眼偷窥处，笑没个、踏青人识。渐绿阴、红到斜阳，尚恐看朱成碧。",
      "见说花钿坠了，几回唤小玉，阶畔难觅。斗向窗前，笼袖拈来，绀唾输他颜色。东风吹透长堤路，又想像、详罗裙褶。问甚时、长遍空山，高下冷烟同滴。"
    ]
  },
  {
    "id": "adcfe4db9ed93c6873f4853649a19bb0",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "手弄白团扇，阶下扑流萤。碧天今夜如水，三两点秋星。却绕井阑寻去，又被惺忪花影，遮得不分明。小步凤鞋困，笼袖倚山屏。",
      "月篱外，烟砌畔，猛相迎。回身欲觉，无赖飞上玉钗停。门掩一层帘子，帘护一重窗子，偏解入疏棂。应是会侬意，来作读书灯。"
    ]
  },
  {
    "id": "adcfe4db9ed93c68e2a5f4eb042cbe42",
    "title": "千秋岁",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "绣工妨了。纱幕传经早。人影瘦，妆楼悄。熨忘金斗冷，辉借兰釭照。听不厌，琅琅凤啭桐花小。",
      "机样停鸳教。书味丸熊饱。一寸荻，三春草。碧桃和雪靧，玉树临风皎。试看取，他年紫锦鸾回诰。"
    ]
  },
  {
    "id": "adcfe4db9ed93c68296ce1333d358dbf",
    "title": "疏影",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "空庭似雪，有满天露气，满地明月。才看团团，又唱弯弯，无端多此圆缺。秋来已是难消领，况病过、薄寒时节。望碧云、隐约琼楼，想见素娥愁绝。",
      "待把伤心细问，欲眠更强起，罗幕重揭。几处笙歌，几处关山，几处照人离别。西风了不知霜信，但乱扑、打窗红叶。甚夜深、犹倚阑干，翠袖冷将花折。"
    ]
  },
  {
    "id": "adcfe4db9ed93c684b26e6270e5d639a",
    "title": "风流子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "黄河远上曲，旗亭句、唱到木兰舟。正北里胭脂，玉人窈窕，东山丝竹，名士风流。绿波外、垂杨千万树，恰恰啭莺喉。茶灶书床，短篷双桨，罗衫团扇，锦字银钩。",
      "莲心红彻底。鸳鸯七十二，飞过回头。不记西湖湖水，闲了盟瓯。甚前尘如梦，青春十载，落花万点，点点生愁。惆怅鹊华山色，画里成秋。"
    ]
  },
  {
    "id": "adcfe4db9ed93c689b38f0e68c7924e9",
    "title": "钓船笛",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "何处觅幽香，展卷幽香盈幅。记得红罗亭外，有人吹横竹。",
      "飞飞寒雀啅疏枝，争向画檐扑。留取月明花底，看翠禽同宿。"
    ]
  },
  {
    "id": "adcfe4db9ed93c68721767335faa9c37",
    "title": "乳燕飞",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "欲补天何用。尽销魂、红楼深处。翠围香拥，呆女痴儿愁不醒，日日苦将情种。问谁个、是真情种。顽石有灵仙有恨，只蚕丝、烛泪三生共。勾却了、太虚梦。",
      "喁喁话向苍苔空。似依依、玉钗头上，桐花小凤。黄土茜纱成语谶，消得美人心痛。何处吊、埋香故冢。花落花开人不见，哭春风、有泪和花恸。花不语，泪如涌。"
    ]
  },
  {
    "id": "adcfe4db9ed93c68e3ff76a4d5f4f3b8",
    "title": "祝英台近",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "解吟椒，工咏絮。湘管墨花吐。绮岁盈盈，明月正三五。想它阑写乌丝，团香镂雪，有密字、珍珠无数。",
      "仙何处。等闲一现优昙，天风自来去。夜半云车，传呼阿香御。定知六甲灵飞，步虚声里，先问讯，投壶玉女。"
    ]
  },
  {
    "id": "adcfe4db9ed93c68c1a31b54c5ffe24b",
    "title": "百字令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "春来何处，甚东风、种出一双红豆。嚼蕊吹花新样子，吟得莲心作藕。不隔微波，可猜明月，累尔填词手。珍珠密字，墨香长在怀袖。",
      "一似玳瑁梁间，飞飞燕子，软语商量久。从此情天无缺陷，艳福清才都有。纸阁芦帘，蛮笺彩笔，或是秦嘉偶。唱随宛转，瑶琴静好时奏。"
    ]
  },
  {
    "id": "adcfe4db9ed93c68c478f3d691d3eddb",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "天风环佩，谪瑶台清晓。见说飞琼最娇小。向庭前，问字花下横经，春去也、妨了绣工多少。",
      "三生修慧业，画阁疏香，似水年华好才调。白传泪青衫，儿女情钟，空紫石，摩挲墨妙。听潮落潮生、又秋期，只半幅惊鸿，载将征棹。"
    ]
  },
  {
    "id": "adcfe4db9ed93c68459eefc7f5cc075f",
    "title": "寿楼春",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "惊东风吹来。有红情绿意，缀上瑶钗。恰喜椒盘颂好，画堂筵开。残蜡尽、韶光回。费一番、天公安排。正彩燕翩翩，新莺呖呖，笑语到妆台。",
      "鳌山结，嬉游才。又试灯天气，纵酒襟怀。几处银花影合，玉梅香猜。城不夜，春无涯。趁踏歌、铜壶休催。但明月随人，人间暗尘飞六街。"
    ]
  },
  {
    "id": "adcfe4db9ed93c689c1a6d4ba5ad42a1",
    "title": "南乡子·元夜独坐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "把酒对青天。今月还同古月圆。合起古人花下问，团团。桂影山河几万年。",
      "佳节若为欢。箫鼓春城闹上元。只有玉楼清似水，仙仙。欲我乘风跨彩鸾。"
    ]
  },
  {
    "id": "adcfe4db9ed93c68e429ae79e7fb2fa1",
    "title": "如梦令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "不见梅梢微雪。只见柳梢残月。今夕落灯风，火树银花吹灭。",
      "清绝。清绝。正是酒阑时节。"
    ]
  },
  {
    "id": "adcfe4db9ed93c68c478f3d6d812ac26",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "深黄浅白，记重阳前后。满把幽香一樽酒。甚西风，帘卷人淡于花，能几日、花渐比人消瘦。",
      "谁开三径望，冷艳无情，蝶梦荒寒雁来久。红了木夫容，静女娟娟，对老去、东篱诗叟。爱寂寞、秋容抱冬心，便十月青霜，一枝还有。"
    ]
  },
  {
    "id": "adcfe4db9ed93c68ece5e199ad637f41",
    "title": "柳梢青",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "杨柳风和。昔年此日，曾听笙歌。东阁官梅，西窗画烛，南浦烟波。",
      "无端眉上心窝。有别恨、离愁许多。春去还来，愁来不去，春奈愁何。"
    ]
  },
  {
    "id": "adcfe4db9ed93c6873f485369060b646",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "佳士爱名句，粉本拓烟霞。峰回路转何处，茅屋两三家。如在山阴道上，步步引人入胜，望望酒帘斜。一带水杨柳，万树碧桃花。",
      "绕村郭，闻鸡犬，见桑麻。不因蜡屐，谁信春色到天涯。好个绿蒙蒙地，添段夕阳罨画，无处不繁华。仙亦在尘境，何必武陵夸。"
    ]
  },
  {
    "id": "adcfe4db9ed93c68c06d38d6305bbb29",
    "title": "减兰",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "横琴选石。三弄冰弦无气力。庭院愔愔。姑射仙姿太古心。",
      "凉云仙水。深护海棠娇欲睡。一曲梅花。清绝香魂正梦它。"
    ]
  },
  {
    "id": "adcfe4db9ed93c68576594840d9f4a8d",
    "title": "长相思",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "望江南。梦江南。梦见春波幅幅蓝。几时重挂帆。",
      "忆清谈。阻清谈。万树桃花水一潭。离愁三月三。"
    ]
  },
  {
    "id": "adcfe4db9ed93c6825665b36b9f339f1",
    "title": "水龙吟",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "匆匆九十韶华，者番玉指将轮遍。知它门外，风来几阵，花飞几片。又值新晴，明朝谷雨，牡丹应剪。想画梁深处，栖香正稳，谁能似、双双燕。",
      "却怪丝杨成线，不藏莺、藏鸦随便。如潮病信，如山心事，最难消遣。浮白杯空，踏青期阻，洗红衫浅。任春来春去，绮窗朱户，总无人见。"
    ]
  },
  {
    "id": "adcfe4db9ed93c68c478f3d64916923b",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "吴罂小小，看非瓷非玉。似饱花神万钟粟。有饭钞、云子囊锁云罗，春尽也、蝶税蜂粮自足。",
      "问谁明月下，斸罢金锄，鸾帚轻匀画阑曲。艳绝女儿妆，粉白香红，又衣袖、回黄转绿。配崖蜜、煎来十分甜，笑一盏新尝，味逾饧粥。"
    ]
  },
  {
    "id": "adcfe4db9ed93c68974c4057ce46b679",
    "title": "迈陂塘",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一年年，花开花谢，春来还又春去。无人会得东皇意，错怨枝头杜宇。春纵住。问簌簌残红、可有安排处。春应笑语。说碧桃花开，黑罡风起，也合作香雨。",
      "销魂路，杨柳千丝万缕。丝丝难绾飞絮。天涯何必多芳草，门巷绿茵如许。谁复主。君不见、月楼花院留春寓。茫无意绪。但流水声中，夕阳影里，添了送春句。"
    ]
  },
  {
    "id": "adcfe4db9ed93c688ec6222e4c38cd05",
    "title": "鹊桥仙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "断桥流水，小窗横幅，一样黄昏时候。和烟和月写生难，定寒了、玉人翠袖。",
      "红罗曲罢，缟衣梦醒，枝上霜禽觑逗。随他羌笛再三吹，吹不到、十分清瘦。"
    ]
  },
  {
    "id": "adcfe4db9ed93c686eb3a46556360d58",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "两三闲屋临湖岸，青山对人如笑。十里莺花，半床书画，仙吏合居蓬岛。幽栖最好。好问讯林逋，结邻苏小。面面轩窗，水风开掩客寻到。",
      "波光一碧万顷，看屏前镜里，时度云鸟。红压阑干，绿侵帘幌，地近马塍春早。闲吟未了。听兰桨歌来，玉骢嘶杳。陶洗诗襟，乱丝丛笛闹。"
    ]
  },
  {
    "id": "adcfe4db9ed93c6886b9120239c4abfe",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "里湖湖水清如镜。倒浸楼台影。楼前杨柳两三株。恰与咸平处士对门居。",
      "藕花多在西泠潞。细把荷钱数。孤山应不笑侬痴。日日红船催去采莼丝。"
    ]
  },
  {
    "id": "adcfe4db9ed93c68f32f182e7303ab9d",
    "title": "浣溪沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "杨柳如丝织万条。水风四面不通桥。",
      "红泥一角绿周遭。此地未经嘶宝马，居人疑是踏金鳌，东西南北倚兰桡。"
    ]
  },
  {
    "id": "adcfe4db9ed93c6825eb6af7e59f334c",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "湖烟湖水。一棹玻璃碎。落日四山横晚翠。西子妆残欲睡。",
      "归来云树冥冥。模糊难认西泠。忽听上方钟声，舟人独指南屏。"
    ]
  },
  {
    "id": "adcfe4db9ed93c68ece5e19909f40386",
    "title": "柳梢青",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "图画天然。偶来绝顶，小别尘寰。清咽泉流，阴生石磴，翠扑峰峦。",
      "上方何处花关，白云与，山僧往还。梵呗无声，塔铃不语，静证诗禅。"
    ]
  },
  {
    "id": "adcfe4db9ed93c68f79d8e4e2c2f803d",
    "title": "喝火令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "放眼壶天隘，当头璧月圆。玻璃十顷不嫌宽。金管玉箫檀板，齐奏木兰船。",
      "片石投如矢，层波漾作圈。明珠散走水晶盘。那得山灵，借我仙掌小于拳。",
      "那得虹霓成线，万颗一齐穿。"
    ]
  },
  {
    "id": "adcfe4db9ed93c68f29ff18e647333bf",
    "title": "点绛唇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "彩笔蛮笺，悲秋人续惊春句。断难留住。逝水年华去。",
      "怕不伤心，无可伤心处。阑珊绪。听风听雨。多在芭蕉树。"
    ]
  },
  {
    "id": "adcfe4db9ed93c688c25e70a07a5d397",
    "title": "风中柳",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "春压阑干，是否红围翠拥。夕阳收、月明相送。疏疏密密，只暗香浮动。蝶难栖、不成仙梦。",
      "绣阁人人，误把玉纤拈弄。满罗衣、筛来无缝。帘栊如画，问描将几种。抵十幅、生绡清供。"
    ]
  },
  {
    "id": "adcfe4db9ed93c6873f4853623220ffc",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "恨不十年读，空剩百城开。男儿意气如是，动足即天涯。浪说签排甲乙，安得经陈庚子，莹雪冷荒斋。但识断囗处，千古筑书台。",
      "或登临，或啸咏，亦佳哉。蠹鱼食字，常笑未必尽仙才。且撰等身著述，更带随身图史，莫为此身哀。太白匡山下，头白可归来。"
    ]
  },
  {
    "id": "adcfe4db9ed93c68954b6e003101590b",
    "title": "忆江南",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "江南忆，最忆识君时。潭水桃花红万点，苏台杨柳绿千丝。",
      "相见尚嫌迟。"
    ]
  },
  {
    "id": "adcfe4db9ed93c68f32f182ed6d117db",
    "title": "浣溪沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一卷离骚一卷经。十年心事十年灯。芭蕉叶上几秋声。",
      "欲哭不成还强笑，讳愁无奈学忘情。误人犹是说聪明。"
    ]
  },
  {
    "id": "adcfe4db9ed93c681da84f9fda877d5d",
    "title": "金缕曲·四首",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一唱伤心曲。古今来、才原妨命，慧难修福。见说玉楼词赋手，偶向软红托足。回首处、山丘华屋。目断湘江云万叠，泪斑斑，不到千竿竹。歌楚些，放声哭。",
      "秦嘉逝矣悲徐淑。不如它、寻常燕子，双飞双宿。自是文章知己感，岂为天寒幽独。愿长茂、女贞花木。留得大家椽笔在，辑仙郎、遗稿联吟轴。彤管吏，更须续。"
    ]
  },
  {
    "id": "adcfe4db9ed93c681da84f9f76b87ba2",
    "title": "金缕曲·四首",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "别久浑如梦。望江南、平安竹报，经年未捧。问讯故人无恙否，莫更愁煎病拥。渐猎猎、西风吹动。两字加餐传尺素，怕薄寒、还向罗衣中。须为我，好珍重。",
      "本来高格疏梅共。认前身、冰心雪貌，瑶池仙种。冬日松筠清见操，春草庭闱代奉。待秋晚、黄花香送。菊有芳兮兰有秀，况丹山、十里桐先种。声激发，听雏凤。"
    ]
  },
  {
    "id": "adcfe4db9ed93c681da84f9f6e8a8926",
    "title": "金缕曲·四首",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "双桨横塘打。记当年、金钗问字，绛纱帷下。鹤市春深桃李放，亲见一门风雅。斗室里、围香不灺。娓娓清谈霏玉屑，仅丛残、史事从头话。听未倦，忍轻舍。",
      "离怀无奈归帆挂。最关心，一声珍重，擢头行也。投赠诗篇珍似璧，十幅衍波长把。有颗颗、珠光照夜。入梦故人明我忆，屋梁闲、落月秋如画。情一往，易牵惹。"
    ]
  },
  {
    "id": "adcfe4db9ed93c681da84f9fcdaeacc1",
    "title": "金缕曲·四首",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "最喜窥全豹。快传来、瑶篇雕就，香梨绣枣。夫子文章惊海内，家学源流浩渺。岂宋宪、班昭同调。只觉天风环佩响，杂仙心，诗意超云表。脂粉习，一齐扫。",
      "扶轮大雅开声教。费工夫、玉台新选，品题都到。家国沧桑花月感，一例闲凭闲吊。诗笔与、史才俱妙。盥罢蔷薇窗下读，瓣香拈、敬为南丰祷。名媛集，似君少。"
    ]
  },
  {
    "id": "adcfe4db9ed93c680c5c2e7dd4167e07",
    "title": "念奴娇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "众香国里，护慈云、一朵灵根长结。微笑拈花参佛音，不著满身黄雪。至性关人，弱龄尽孝，名与曹娥列。割肌谁见，罗襟记涴馀血。",
      "最羡捧檄承欢，循陔善养，采采兰羞洁。封鲊寄书贤母教，能励仲先清节。锦诰衔来，板舆奉去，此地曾经别。春晖逝矣，桂庭愁对秋月。"
    ]
  },
  {
    "id": "adcfe4db9ed93c6836ea12889caa783b",
    "title": "鬓云松令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "漏沉沉，香袅袅。烛影移花，帘幕风来小。试拍红牙歌水调。尺半霜筠，吹得霜天老。",
      "醉颜酡，开口笑。丝竹中年，已觉输年少。此境等闲看过了。往后追思，又说而今好。"
    ]
  },
  {
    "id": "adcfe4db9ed93c683d5dc1328f1033ba",
    "title": "卖花声",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "花落又花开。秋去春来。昔年天气旧池台。一样夕阳芳草句，两样吟怀。",
      "燕子莫相猜。庭院荒苔。笔床茶灶欠安排。抛掷流光人不觉，减了清才。"
    ]
  },
  {
    "id": "adcfe4db9ed93c68ece5e199cf869371",
    "title": "柳梢青",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "帘卷香销。轻寒侧侧，良夜迢迢。春到春分，月圆月半，花发花朝。",
      "年年此夕春饶，花月下，金樽酒浇。邀月长空，祝花生日，且尽今宵。"
    ]
  },
  {
    "id": "adcfe4db9ed93c6890bdbd8207fa7d3f",
    "title": "满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "北去孤臣，在汉代、苏卿之列。伤心处、桃梨谁献，薪刍自掇。一寸丹忱传密奏，千秋青史垂清节。恨南归、不奉两宫还，肝肠裂。",
      "十五载，燕山雪。三十里，西湖月。复中原反掌，金瓯误缺。故国已消天水碧，灵祠犹荐寒泉冽。半闲堂、蟋蟀几秋风，无人谒。"
    ]
  },
  {
    "id": "adcfe4db9ed93c68c478f3d6279ed5b7",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "初三下九，略无些分别。一样纤纤两头月。怕佳人、误拜未到更阑，最好是、刚近点灯时节。",
      "问天缘底事，喜动嫦娥，黄气新添上眉叶。何处觅琼楼，瓦缝参差，隐隐露、广寒宫阙。听不尽、连宵唱弯弯，恐盼到圆期，又将愁缺。"
    ]
  },
  {
    "id": "adcfe4db9ed93c684334969f70be0c28",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "愁散如云天不管。分付眉山，两点休轻展。一寸蕉心重叠卷。任吹多少东风软。",
      "手把罗衣窗下换。花影筛来，叶叶枝枝满。小鸭熏香香自暖。日长春尽闲庭院。"
    ]
  },
  {
    "id": "adcfe4db9ed93c682ee238bf867fa157",
    "title": "摸鱼儿",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "似擎来，一峰天柱，青山九锁回抱。吟窝许傍仙岩结，茶灶却邻丹灶。看不了。正福地嫏环，万轴图书饱。探奇定到。访玉室金堂，翠鲛白鼠，击节赏坡老。",
      "长歌处，何必惊人谢朓。新诗句句皆好。思陵辇路苔花碧，别有沧桑凭吊。归太早。算如此，轩窗合坐先生啸。泥鸿印爪。想粉绢留题，苔笺盈幅，读画当时稿。"
    ]
  },
  {
    "id": "adcfe4db9ed93c680d41dc27dbcd13c0",
    "title": "南楼令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "秋色几丛花。秋灯一幕纱。有庭阶、玉树兰芽。课到等身书卷熟，又窗外、月钩斜。",
      "咏絮本名家。瞻云合拜它。记丸熊、画荻非夸。后日泷罔阡表里，愁令德、掩才华。"
    ]
  },
  {
    "id": "adcfe4db9ed93c688ec6222eb2759cb8",
    "title": "鹊桥仙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "春深夏浅，绿肥红瘦，枝上微闻杜宇。晓晴我正看山来，翻劝我、不如归去。",
      "一湖蘸碧，两峰扑翠，忽忆年时小住。每逢四月踏青游，也难怪、啼鹃声絮。"
    ]
  },
  {
    "id": "adcfe4db9ed93c689e6349a16eb9a634",
    "title": "壶中天",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "明光长侍，自生来、锁骨仙乎非俗。面面风凉亭压水，人意淡如秋菊。万柄荷香，千竿竹秀，半亩桐阴绿。将军何好，床头书卷连屋。",
      "抛却天上楼台，名园小住，此境娱休沐。缓带轻裘羊叔子，换了冰纱雪谷。白羽频挥，红尘不到，花气薰僮仆。石阑点笔，倩谁描就横幅。"
    ]
  },
  {
    "id": "adcfe4db9ed93c68459eefc765d731ab",
    "title": "寿楼春",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "垂湘帘黄昏。映疏花琴瑟，凉月纷纷。渐觉轻罗称体，薄寒中人。谁似我、双蛾颦。有素娥、涓涓啼痕。况墨会灵霄，瑶清仙侣，聚散半如云。",
      "春归去，秋平分。感华年逝水，影事前尘。空自偷声减字，断肠回文。扶病骨，招诗魂。忏旧愁、愁还翻新。但闲了琴床，金炉博山香不温。"
    ]
  },
  {
    "id": "adcfe4db9ed93c68dc145d1c6a8fa014",
    "title": "疏影·绿阴二首和魏雨人明经作",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "疏檐不碍，渐愔愔一碧，围住窗外。料得高楼，簪鬓香消，凝妆好关眉黛。韶华小劫沧桑感，巧变换、绿天花海。唤起它、蝶梦惺忪，来认清凉仙界。",
      "回首春三二月，飞英荐酒后，佳会难再。如水空庭，选石眠琴，只有斜阳红隘。芭蕉叶嫩蔷薇老，随意任、东皇分派。甚恼人、梅子黄时，听雨听风无赖。"
    ]
  },
  {
    "id": "adcfe4db9ed93c68dc145d1c123374d7",
    "title": "疏影·绿阴二首和魏雨人明经作",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "帷天席地，仅柳遮画阁，苔衬香砌。接叶成阴，似水如云，帘波一色无际。凉生满院琴书润，晕遍了、绮窗乌几。但著将、浅碧罗衫，隐约曲阑干里。",
      "长记莺啼草长，江南两岸树，翠合篷底。唱老红情，绿意初翻，试把玉筝重理。尝梅斗茗烧新笋，又远胜、花时风味。笑杏梁、燕燕飞来，还问好春归未。"
    ]
  },
  {
    "id": "adcfe4db9ed93c68c478f3d6c7282075",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "旧时月色，照旧时窗户，懒觅窗前旧笙谱。任春长春短，花落花开，从未见、去去流光重度。",
      "无端新梦觉，记得分明，梦里华年竟如故。一样好凉秋，一样伤心，又一样、云和不鼓。",
      "何必要、还丹驻红颜，但蝴蝶飞飞，总忘迟暮。"
    ]
  },
  {
    "id": "adcfe4db9ed93c68e3ff76a43ecd80fa",
    "title": "祝英台近",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "水西楼，城北路。渔唱起烟浦。楼外青山，山外夕阳补。楼前几扇疏蓬，一枝横竹，又翻出、滨洲新谱。",
      "月华吐，此境绝少人知，除非问鸥鹭。鬲指声清，圆沙梦难作。分明镂雪团香，搓酥滴粉，便贳酒、旗亭应赌。"
    ]
  },
  {
    "id": "adcfe4db9ed93c68154effbdf9dd7483",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "帘外一重窗。窗外回廊。断无人处断人肠。闲杀玉阶明月夜，分外凄凉。",
      "旧梦冷池塘，秋草都黄。芙蓉庭院又经霜。潮落潮生芳信阻，水远山长。"
    ]
  },
  {
    "id": "adcfe4db9ed93c6836f098845cfcb170",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "八九间茅屋。拓轩窗，晓清清地，数峰凝绿。唱罢花冠灯未杀，料理牙签玉轴。三万卷、丘侯都熟。谁写草堂新画本，有瓯波、小印鹅溪幅。一分水，二分竹。",
      "兰台共说秋霜肃。话甘棠、苍生又仰，春风和燠。锦袋绯鱼抛掷久，三径未荒松菊。谅心与，白云相逐。传世文章公莫秘，读书台、例向匡山筑。千载下，想高踯。"
    ]
  },
  {
    "id": "adcfe4db9ed93c68ece5e19939ab9fb2",
    "title": "柳梢青",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "不索烧茶。一重帘卷，几折阑遮。杨柳楼台，桃花世界，燕子人家。",
      "东风幅幅纱窗，望翠袖、非耶是耶。鹦鹉前头，秋千背面，没处寻它。"
    ]
  },
  {
    "id": "adcfe4db9ed93c68c478f3d6168b7039",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "花窗细读，十年前名句。一瓣香曾为君炷。甚空空妙手，绣出鸳鸯，谁通道、肯把金针度与。",
      "才华清似水，脱口轻圆，北宋南唐最佳处。酒醒又今宵，拍遍红芽，尽高唱、大江东去。笑一颗骊珠、几人探，但白石梅溪，纷纷侬汝。"
    ]
  },
  {
    "id": "adcfe4db9ed93c68627e01b8d27ddacc",
    "title": "暗香",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "是花是竹。有叶分个字，香含皱玉。种傍粉垣，小样娟娟数丛绿。空谷佳人自倚，笼翠袖、肌肤生粟。料不为、去去春光，芳意碎如蹙。",
      "梅熟。雨又足。似未坼柳绵，那怕风逐。晓禽乱扑，红豆相思几时啄。长记瑶瓶供养，伤岁暮、寒盟难续。试看取、开遍也，一枝怨独。"
    ]
  },
  {
    "id": "adcfe4db9ed93c68296ce133962cb6eb",
    "title": "疏影",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "东风点笔，似描来倩影，刚晕浓碧。大叶烟疏，小朵香迟，胭脂未染颜色。红妆面面何曾见，错认作、翠钿抛掷。一两丛、移近南墙，好待卷帘人立。",
      "花事前番过也，秋千坼遍了，撩鬓无力。不借春阴，不到秋阴，闲杀绿草诗客。断肠欲寄回文锦，奈几缕、朱丝难织。最可怜、低覆凉阶，怕照半痕斜日。"
    ]
  },
  {
    "id": "adcfe4db9ed93c6886b912022d3ac327",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一杯婪尾香边酒。花事无何有。今年忘了送春词。春短春长难道没人知。",
      "夕阳依旧销魂色，红对池塘碧。绿阴移上小阑干。不是伤心不会卷帘看。"
    ]
  },
  {
    "id": "adcfe4db9ed93c688d41f387152d8882",
    "title": "西江月",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "硾碧偏多样子，砑红也费工夫。何如鸦嘴斸金锄。种出凉蕉万树。",
      "题叶新诗遍写，擘窠大字横书。云烟挥洒日无虚。倦听绿天风雨。"
    ]
  },
  {
    "id": "adcfe4db9ed93c68dc419231656cac44",
    "title": "雪狮儿",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "买鱼穿柳，将盐裹箬，聘来无价。锦带云图，共戏绿纱帷下。鹦哥教打。但说着、名儿先怕。初浴过、翠生桃叶，香浓冰麝。饱卧蔷薇花榭。",
      "渐双睛、圆到夕阳红亚。小样痴肥，响踏楼头鸳瓦。衔蝉记画。笑我独、霜毫嫞把。新吟罢。似补海棠诗话。"
    ]
  },
  {
    "id": "adcfe4db9ed93c689a21a1f64d4a0863",
    "title": "江城梅花引",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "西湖湖水碧罗罗。采莲歌。采菱歌。采到莼丝，记得泛烟波。说着鸡头侬未省，只认取，有田田、叶许多。",
      "许多。许多。似圆荷。翠几科。香一涡。采也采也，采不尽、斜日红矬。两两瓜皮，艇子往来过。论斗明珠堪细剥，谁通道，是销金、一寸锅。"
    ]
  },
  {
    "id": "adcfe4db9ed93c68f29ff18e5b7e8fa3",
    "title": "点绛唇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "庭院秋清，木樨开谢人幽独。馀花簌簌，把卷花前读。",
      "浅碧罗杉，称体新妆束。西风扑，一肩香玉，皴起黄金粟。"
    ]
  },
  {
    "id": "adcfe4db9ed93c68602d2d9e9d454e65",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "金碧山川，烟花世界，轻帆叶叶扬州。明月三分，二分此夕当头。春风上下雷塘路，看珠帘、十里齐钩。好凝眸。鬓影眉痕，多少妆楼。",
      "三生杜牧重来地，有酒杯长把，诗卷长留。红板桥边，凉萤飞过深秋。玉人何处吹箫去，剩那江、一片清流。几生修。我欲它年，骑鹤来游。"
    ]
  },
  {
    "id": "adcfe4db9ed93c680a9ba7be62f8931d",
    "title": "酷相思",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一样黄昏深院宇。一样有、笺愁句。又一样、秋灯和梦煮。昨夜也、潇潇雨。今夜也、潇潇雨。",
      "滴到天明还不住。只少种、芭蕉树。问几个、凉蛩阶下语。窗外也、声声絮。墙外也、声声絮。"
    ]
  },
  {
    "id": "adcfe4db9ed93c68eb1c9c8c3504c9cf",
    "title": "沁园春",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "忽注横波，渐透华池，灵犀暗通。似香参禅味，雨花飞白，真传仙笈，日影移红。呼吸难调，瞢腾欲醉，几点荷珠泻碧筒。娇喉错，把九天咳唾，粉碎虚空。",
      "无端愁上眉峰。算寂寞何人念玉容。纵未轻一笑，也能喷饭，自从多病，更怕伤风。咒并鸦娘，占同蟢子，慎莫偷窥隔绮栊。谁曾见，只误疑清吷，声出瑶宫。"
    ]
  },
  {
    "id": "adcfe4db9ed93c6833a65a9793deacbf",
    "title": "沁园",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "鼻观香通，息息停匀，如兰气和。问秋千扶下，喘丝定否，房栊病起，脉候如何。细画长蛾，近窥明镜，似月笼云不待呵。茶温未，镇擎瓯无语，乳面生波。",
      "樽前已觉颜酡。偏酒力难胜笑语多。比深宫昼漏，六时频验，华胥仙梦，一曲能歌。半晌谁调，几回欲屏，花底迷藏惯避它。黄昏后，听声声只在，斗帐红罗。"
    ]
  },
  {
    "id": "adcfe4db9ed93c68715816d047dcbad9",
    "title": "醉翁操",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "斜廊。深房。闲窗。剪金釭。昏黄。微风暗吹罗衣裳。木樨天气花香。莲漏凉。二十五声长。",
      "薄酒醒可怜晚妆。昔年听雨，秋为愁乡。昔年对月，箫谱新腔旧腔。怨雨声兮床床。敢月华兮茫茫。今年十度霜。挑灯重思量。小令断人肠。素笺淡墨三两行。"
    ]
  },
  {
    "id": "adcfe4db9ed93c6890bdbd82b15f9db9",
    "title": "满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "丛桂迟开，又扫尽、满庭黄雪。罗衾卷、好秋难卧，凉宵翻热。把酒欲拚长夜饮，题糕又负重阳节。下晶帘、不许月窥人，人窥月。",
      "霜未饱，枝头叶。香正暖，花间蝶。记旧游如梦，梦中还说。春去横塘人事改，菱荒茂苑歌声歇。一年年、惟有寸心遥，云山叠。"
    ]
  },
  {
    "id": "adcfe4db9ed93c68c478f3d6c3ba98e8",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "红闺赋茗，是十三十四，小样鱼鳞拜亲赐。配温家玉镜，一股珑璁，花烛下、曾记上头新试。",
      "伤心鸾影只，东阁官梅，折脚犹闻课儿字。蓬鬓又秋霜，却月梁除，忽追话，髫年旧事。",
      "肯留证它时、坠钗洲，先化燕飞回，触人吟思。"
    ]
  },
  {
    "id": "adcfe4db9ed93c687a4c0c27dc2c2ebc",
    "title": "摸鱼子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "自先生、题襟汉上，湖山风月谁主。绿蓑画出元真子，料理钓筒茶具。千万树、问流水桃花、春色来何处。武陵伴侣。有旧梦盟鸥，比邻放鸭，值得故乡住。",
      "全家隐，休认渔儿渔女。神仙眷属团聚。海怀不尽添霞想，高唱入云诗句。君看取、看一碧弯环，渐到天台去。胡麻饭煮。著两两蛾眉，翛翛鸾尾，洞口扫红雨。"
    ]
  },
  {
    "id": "adcfe4db9ed93c68bd2d8cd9720fbbfd",
    "title": "探春",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "料峭风痕，微茫雪意，嫩晴天气春曙。水曲环花，舟轻泛叶，棹入空明深处。枝北枝南路，一半与、秋芦分住。敧斜淡墨吴笺，冷香飞上诗句。",
      "回首钿车曾驻，记寒碧西湖，压波千树。皴玉肌肤，梦云身世，偷眼翠禽无语。横竹吹来未，怕仙佩，缟衣飞去。待过芳期。绿荫愁听疏雨。"
    ]
  },
  {
    "id": "adcfe4db9ed93c687093d139354d006f",
    "title": "醉太平",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "东风太狂。梅花正香。远山青似眉长。胜侬家晓妆。",
      "红炉酒铛。乌篷水窗。是谁消领春光。两三人野航。"
    ]
  },
  {
    "id": "adcfe4db9ed93c68154effbd76f93eec",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "垂柳绿毵毵。雨洗烟含。满天飞絮落花搀。记得画船曾载酒，箫鼓江南。",
      "睡折碧云簪。怯试单衫。一春辛苦似红蚕。三起三眠三月病，病过重三。"
    ]
  },
  {
    "id": "adcfe4db9ed93c6873f4853697b00974",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "载酒问奇字，千古想经师。别开生面，何许名父与佳儿。娇小岂图梨栗，老大偏亲麦蘖，应怪阿翁痴。春胜索挥洒，秋水好丰姿。",
      "鲤方趋，莺乍啭，鹤能知。凤毛新长，桐树花发万千枝。丁字笑它不识，朋字笑它不正，夙慧已如斯。但得神仙食，莫作蠹鱼嗤。"
    ]
  },
  {
    "id": "adcfe4db9ed93c68ecf1c44a64b6475b",
    "title": "平韵满江红",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "绕膝声疏，剩雪片、鱼倾翠蓝。无复伴、书床镜槛，砌左窗南。似入醉乡呼不醒，本来佛土想非凡。上乘禅、悟到死猫头，应细参。",
      "花影暮，香已酣。泡影灭，水空涵。叹物犹如此，人亦何堪。白凤曾传春九九，红羊又到劫三三。向图中、省识旧东风，新署衔。"
    ]
  },
  {
    "id": "adcfe4db9ed93c683d5dc132ebc089c3",
    "title": "卖花声",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "渐渐绿成帷。青子累累。廿番风信不停吹。病是愁根愁是叶，叶是双眉。",
      "无药补清羸。闷倚红蕤。碧纱窗外又斜晖。明日落花香满径，一样春归。"
    ]
  },
  {
    "id": "adcfe4db9ed93c686eb3a465b971e82c",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一家终日楼中住，千株万株华绕。借月传神，团香入指，点笔嫩寒春晓。鸥波梦悄，正写出双身，索来双笑。如水瑶台，问君修得几生到。",
      "和云低覆纸帐，看床头卷轴，深护多少。玉茗清才，缟衣仙侣，蛾绿两弯刚扫。重商画稿，记东阁吟馀，西湖吹老。解事雏鬟，并栖怜翠鸟。"
    ]
  },
  {
    "id": "adcfe4db9ed93c68296ce133742a1d86",
    "title": "疏影",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "伊人似玉。记黄昏小院，曾伴花宿。不断生香，写入冰丝，高楼漫倚横竹。无端抛却家山去，只梦绕、江南江北，有故园、仙鹤飞来，说与藐姑愁独。",
      "难忘清寒唤起，一枝素手折，簪上鬟绿。薄薄铢衣，短短琴床，冷画两三间屋。霜笳吹到乡心切，又谱出、相思新曲。总负它、淡月疏窗，印满碧罗十幅。"
    ]
  },
  {
    "id": "adcfe4db9ed93c6873f48536963cbd46",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "大隐在朝市，小隐在林泉。云台多少名将，肯羡钓台闲。画图一丘一壑，伴侣一筇一笠，一剑倚青天。共识好才子，自署作粗官。",
      "谪文星，传草圣，证诗禅。放衙无事，花下时藉绿荫眠。或鼓霜宵铁马，或跨长川赤鲤，眷属尽神仙。比似赵清献，寄兴七条弦。"
    ]
  },
  {
    "id": "adcfe4db9ed93c680c5c2e7d57e7cad5",
    "title": "念奴娇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "营开细柳，堕飞飞、絮影吹来词卷。砚渍梨花春雨过，好个绿阴庭院。面面屏风，垂垂帘子，曲曲阑干转。桐枝排比，小鬟一例痴算。",
      "见说新唱铙歌，重寻笙谱，虎帐谈兵倦。兰畹金荃侬未读，轮与奚囊香满。伫月无声，裁云入手，琴趣愔愔远。玉梅窗下，有人同握湘管。"
    ]
  },
  {
    "id": "adcfe4db9ed93c68e4f6108a4a3638c8",
    "title": "扫花游",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "石梁到否，记倦旅天涯，素襟尘涴。胜游未果。便沧州四壁，少文空卧。梦入琼台，不辨芙蓉万夺。晓风大、怕碧海夜寒，明月吹堕。",
      "瑶佩声锁锁。定误认王乔，玉笙教和。好春又左。算桃花洞口，几番红过。一箸胡麻，一道溪流翠锁。似真个，化仙衣、蝶飞云破。"
    ]
  },
  {
    "id": "adcfe4db9ed93c68d4b081e4de3ccca0",
    "title": "苏幕遮",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "曲栏干，深院宇。依旧春来，依旧春来去。一片残红无著处。绿遍天涯，绿遍天涯树。",
      "柳花飞，萍叶聚。梅子黄时，梅子黄时雨。小令翻香词太絮。句句愁人，句句愁人语。"
    ]
  },
  {
    "id": "adcfe4db9ed93c689c5a4e74133756da",
    "title": "恋绣衾",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "东风杨柳花外拖。好池台、斜照未锉。悄不见、惊鸿影，是谁来、调弄翠哥。",
      "玉笼小啄双红豆，问相思、心内几多。陇山远、蓬山隔，说无聊、都唤奈何。"
    ]
  },
  {
    "id": "adcfe4db9ed93c68602d2d9ee66567c9",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "碧按冰丝，红抛石荐，花间膝上琴横。无限秋怀，垆香心事分明。月蛾有约消停坐，便消停、坐到三更。最娉婷。娇太憨生，瘦可怜卿。",
      "青天灵药愁多少，比风前绿绮，一样瑶情。除却凉蟾，夜深弹与谁听。本来隔断银河水，莫猜它、丫髻吹笙。问芳名。想是飞琼，不是双成。"
    ]
  },
  {
    "id": "adcfe4db9ed93c68974c4057ba6a6f3d",
    "title": "迈陂塘",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "挽银河、甲兵净洗，黄金印大如斗。图开笔阵龙蛇舞，一片紫云新剖。磨盾手、看运腕风生、著纸光穿透。芳塘半亩。误鸭鸭呼群，鱼鱼避影，鸲鹆眼双溜。",
      "临池坐，出水芙蓉吐秀。红丝漾得春皱。郊原野色连天碧，不耐玉骢驰骤。曾画否、合写个、淩波微步妃瘦。承平岁久。喜横槊诗歌，轻裘风度，草圣妙无偶。"
    ]
  },
  {
    "id": "adcfe4db9ed93c68f79d8e4e83cd2830",
    "title": "喝火令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "北苑南宫笔，牵萝补屋人。鸳鸯湖上水粼粼。圆到鸥波小梦，一霎梦如尘。",
      "肠断方回句，神伤奉倩身。璿闺曾记共芳樽。只有藤花，只有越溪春。",
      "只有吉光片羽，供养作烟云。"
    ]
  },
  {
    "id": "adcfe4db9ed93c6825eb6af7fefb4f17",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "已凉庭院。丛桂天香满。几个黄昏闲坐惯。疏了花笺竹管。",
      "玉阶依旧蛩鸣。绿窗依旧侬听。又是一宵风雨，不知多少秋灯。"
    ]
  },
  {
    "id": "adcfe4db9ed93c6873f4853671320716",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "十日九风雨，一日是层阴。春秋绝少佳日，无地可登临。不见西来秋色，但诵南华秋水，愁坐怨秋霖。屈指几明月，凝想到如今。",
      "树萧萧，泥滑滑，院沉沉。绿蓑青笠，江上渔父也难禁。挑尽幢幢灯影，听遍床床屋漏，馀润逼罗衾。泼墨襄阳画，催我短长吟。"
    ]
  },
  {
    "id": "adcfe4db9ed93c688ec6222e5625c7b9",
    "title": "鹊桥仙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "凉烟满径，碎香满院，谁把玉靴笙理。仙人我识董双成，怪不是、那回丫髻。",
      "前身子晋，今生子野，云破月来花底。缑山只隔一银河，怕两里、天风吹起。"
    ]
  },
  {
    "id": "adcfe4db9ed93c68c478f3d6bfc074a5",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "年时绣户，记清辉双照。香雾蒙蒙翠鬟绕。剩缕金裙在，无计留仙，仙去久、夜夜佩环声杳。",
      "穗帏银烛冷，如水凉秋，长簟空床梦多少。眉样又初三，印入妆楼，总怅触、画眉京兆。便月不长圆，也能圆，算第一伤心，有情天老。"
    ]
  },
  {
    "id": "adcfe4db9ed93c6836f0988471ec78a6",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一角青山侧。是何年、仙人楼阁，幽人泉石。见说莺骖飞去久，高隐又成遗迹。闲却了、半湖春色。断碣残阳迷故址，短长条、杨柳烟如织。谁问到，几时碧。",
      "清门雅望今犹昔。拓轩窗、西泠桥畔，招来游屐。日日置身图画里，不放酒樽吟笔。看翠挹、峰南峰北。笑指梅花林处士，喜旧时、明月君能识。试吹起，一枝笛。"
    ]
  },
  {
    "id": "adcfe4db9ed93c68ba76f3af79523092",
    "title": "南乡子·三尺素琴横。香暗罗衣曲未成。弹到梅花无月色，消停。坐待凉蟾一晕生",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "庭院渐分明。几叶芭蕉绿上屏。",
      "格调近来心自许，高清。不是嫦娥不要听。"
    ]
  },
  {
    "id": "adcfe4db9ed93c68c478f3d6e0416631",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "图开九九，尚清寒如许。有约扁舟探梅去。甚翠禽无影，红萼无言，寻不出、雪后疏香半树。",
      "祠山生日过，愁水愁风，卧听潇潇打蓬雨。只少绿蓑衣，玉笛横吹，似一队、渔儿渔女。便笑索花枝、订重游，已迟了春来，咏花新句。"
    ]
  },
  {
    "id": "adcfe4db9ed93c6843e4a2f785a07ca9",
    "title": "洞仙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "兰舟催发，趁嫩寒清晓。碧水弯环路多少。有香南雪北，三两人家，闲指点、认得那回曾到。",
      "空山云渐暖，缟袂相逢，伴我微吟似微笑。辛苦探芳时，绿屩弓弓，春泥沁、袜罗纤小。看不足、横斜万千枝，早一角僧楼，夕阳红了。"
    ]
  },
  {
    "id": "adcfe4db9ed93c68602d2d9eb27ebd61",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "涨绿平堤，匀红缀树，东风吹上湖船。见说芳期，峭寒不似今年。玉梅随意闲开落，便春迟、春早谁怜。正嫣然。桃艳朝霞，柳晕朝烟。",
      "嫩睛初蜡游人屐，趁清明时节，金碧山川。第一楼头，还胜第二桥边。繁弦脆管西陵路，夕阳中、惊起鸥眠。卷珠帘。暮雨归来，满耳啼鹃。"
    ]
  },
  {
    "id": "adcfe4db9ed93c680572a44a40414e18",
    "title": "高阳",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "阁雨云疏，弄晴风小，薄寒恻恻如秋。有约湔裙，红罗先绣莲钩。酒鎗茶具安排惯，倩移来、三板轻舟。莫因循，岁岁芳时，日日清游。",
      "水乡曲折疑无路，又花随柁尾，转个弯头。谢了绯桃，二分春色全休。短蓬移入香深处，载新诗、不载闲愁。好溪山，除却西湖，一半句留。"
    ]
  },
  {
    "id": "adcfe4db9ed93c68e3ff76a40552d901",
    "title": "祝英台近",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "小桥横，幽径曲。千亩渭滨竹。剪翠衫儿，一色晕浓绿。分明花里迷藏，弯环难觅，又何处、白云茅屋。",
      "快心目。自觉热恼销除，尘襟淡如菊。碧涧泉多，僧房报茶熟。几时携榼来游，山厨清供，先看取，笋香新斸。"
    ]
  },
  {
    "id": "adcfe4db9ed93c688d41f38779cd77ae",
    "title": "西江月",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一样凉秋风景，百年乔木人家。图书东晋客南华。尽日西窗高挂。",
      "多了柳塘竹屋，少些荷叶菱花。白鸥三两起圆沙。听惯水天闲话。"
    ]
  },
  {
    "id": "adcfe4db9ed93c6825eb6af7653e9cf9",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "罗纨似月，不断生香拂。冷翠一丛红一撚。试扑一双蝴蝶。",
      "疏疏几笔秋花。玉人纤指凉些。怕写春风姊妹，雁行愁隔天涯。"
    ]
  },
  {
    "id": "adcfe4db9ed93c683d5dc1322ce3e529",
    "title": "卖花声",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "空翠扑山窗。红亚书床。春来把卷日初长。不比凉秋疏树下，容易斜阳。",
      "清响听琅琅。齿颊生香。落花水面亦文章。只是黄鹂嫌太熟，鼓吹诗肠。"
    ]
  },
  {
    "id": "adcfe4db9ed93c686eb3a4653d36ada3",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "南湖绿净无今古，年年夕阳红湿。卖酒人家，试香池馆，一样帘波三尺。荒凉故迹。想曲曲阑干，玉纤曾拍。旧日妆台，杏梁除是燕相识。",
      "袈裟初地又改，剩横枝瘦影，吹透邻笛。老去秋娘，后来词史，画里依然裙屐。垂杨自碧。便啼煞春禽，不成春色。花月沧桑，水楼传赋笔。"
    ]
  },
  {
    "id": "adcfe4db9ed93c6836f098842f770ab8",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "五色蓬莱路。似收将、乾坤清气，淩云词赋。太史登台书节物，曾记官阶级数。图画里、非烟非雾。茅屋半间容小隐，好林泉、几朵飞来补。放一片，月华吐。",
      "年时见说霓旌驻。望乡关、迢迢亲舍，正伤心处。万个修篁凉翠拥，绝胜千山红树。问舒卷、行藏谁主。却趁天风眠更起，最高峰、商略为霖雨。间不得，又吹去。"
    ]
  },
  {
    "id": "adcfe4db9ed93c686eb3a4655dce3471",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一重帘子凉波浅，新秋尚经阑暑。香兽金疏，酒螺翠减，尽日文窗关住。何曾听雨。自过了黄梅，夕阳红驻。玉井阑边，不应忘却候蛩语。",
      "罗纨谁待去手，暗蚊双鬓绕，轻斗飞絮。灭烛临风，停琴伫月，坐暖惺忪花树。桃笙似煮。便薄薄纱帏，梦来无处。欲傍琼楼，素娥愁未许。"
    ]
  },
  {
    "id": "adcfe4db9ed93c68974c4057bc01a7b7",
    "title": "迈陂塘",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "问谁歌、青天蜀道，书生笔健能写。峨眉雪化岷江水，幅幅诗人图画。君看者，看翠劈双峰、剑阁连云挂。碧鸡试马。正红友春招，绿章夜奏，莫任海棠谢。",
      "奚童背，古锦一囊又卸。浣花笺纸无价。杜陵茅屋秋风冷，三峡词源长泻。游倦也，但听雨巴山，剪烛西窗话。鹅溪绢把。算家近蓬莱，梦回关塞，且乞镜湖假。"
    ]
  },
  {
    "id": "adcfe4db9ed93c6825eb6af7785da15d",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "曝书亭远。千古留诗卷。一握铜香春不管。付与才人清玩。",
      "回环四角当中。分明骰子玲珑。巧胜米家冻玉，印来面面泥红。"
    ]
  },
  {
    "id": "adcfe4db9ed93c68f32f182eb936ece5",
    "title": "浣溪沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "修到今生并蒂莲。前身明月十分圆。梅花如雪悟香禅。",
      "姑射炼魂春似水，罗浮索笑梦非烟。王郎何福作逋仙。"
    ]
  },
  {
    "id": "adcfe4db9ed93c689c70a6d81ac3be42",
    "title": "踏莎行",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "石补阑空，泉随径转。幽栖好个闲庭院。百年乔木晋人家，清风吹得红尘断。",
      "翠合无痕，凉生不暖。何须脱帽看诗卷。月明仙鹤又飞来，松花松子琴床满。"
    ]
  },
  {
    "id": "adcfe4db9ed93c686eb3a4651539e087",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "麦尘波暖闲鸥梦，盟鸥又添佳士。柳浪平桥，梅阴小屿，游屐一双初试。荷花桂子。漫凉入陂塘，月明山寺。半筑云窝，半邻酒市半茶市。",
      "诛茅曾记旧隐，自逋仙去后，何限芳思。画里偎香，吟边饮绿，分列琴樽图史。儿童笑指。笑蝴蝶飞来，坠红黏翅。点染春浓，两峰凝翠紫。"
    ]
  },
  {
    "id": "adcfe4db9ed93c683d5dc132354959d5",
    "title": "卖花声",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "法曲冷霓裳。重谱红腔。修箫人爱月华凉。吹得秦台仙梦暖，小凤雏凰。",
      "家国感沧桑。满地斜阳。瑶天笙鹤散花忙。江管一枝春易著，不断生香。"
    ]
  },
  {
    "id": "adcfe4db9ed93c68602d2d9e6d5c82ca",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "咏絮才高，量珠聘薄，春人冰透冬心。拥髻凄然，知它翠袖寒深。邮亭一夜闲灯火，谅迢迢、梦冷秋衾。不风流。羔酒谁家斗帐销金。",
      "莲胎纵把荷丝杀，奈桥霜店月。煮鹤烧琴，彩笔题残，杜兰香去难寻。更无铃索将花护，怕天涯、绿叶成阴。仅生绡，供养云烟，添写愁吟。"
    ]
  },
  {
    "id": "adcfe4db9ed93c68d8514caf2e4b2ef2",
    "title": "南乡子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "棐儿墨花幽。翠袖天寒日暮愁。玉笛横吹春不老，香修。修到深深选画楼。",
      "弹指几经秋。萼绿华来影尚留。见说青山工点染，罗浮。只少烟鬟在上头。"
    ]
  },
  {
    "id": "adcfe4db9ed93c686eb3a4655d991ad6",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "晓莺啼破纱窗梦，东风又催花舫。水傍花流，花围水住，春水桃花新涨。兰棹画桨。有人影如云，坐来天上。认得仙源，一襟芳思幻霞想。",
      "清游放舟最小，苇绡千万树，都在曲港。饮渌开樽，吹香试笛，不尽浅斟低唱。芦芽渐长。看鸭鸭阑边，白鸥三两。落日柴门，老渔闲晒网。"
    ]
  },
  {
    "id": "adcfe4db9ed93c689c5a4e74f3f28fea",
    "title": "恋绣衾",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一春风雨难放晴。倩谁描、帖子丙丁。卷不起，帘衣重，蝶销魂、花太瘦生。",
      "韶华百五无佳日，误箫声、深巷卖饧。西湖约，何时准，翠衫儿、叠皱四停。"
    ]
  },
  {
    "id": "adcfe4db9ed93c686eb3a4655ee8ec89",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "钿车不到西泠路，今年任教花瘦。雨急跳珠，云痴泼墨，愁水愁风时候。春馀夏首。看才放些晴，绿阴浓逗。买个蜻蜓，段家桥畔载诗酒。",
      "孤山山下坐久。见圆姿翠影，无数梅豆。蝶梦如尘，鱼天似镜，渐老藏鸦深柳。谁问笑口。有第一楼头，碧窗红袖。曲曲阑干，玉人垂素手。"
    ]
  },
  {
    "id": "adcfe4db9ed93c680c5c2e7d801494a0",
    "title": "念奴娇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "瓜皮船小，泛明湖、千顷闲盟鸥侣。采采莲塘歌尚早，荷叶青钱无数。艇子摇烟，浪花溅碧，似洒疏疏雨。鲛宫能到，冷吟高唱倦句。",
      "依约水佩风裳，玉箫金管，罗袜淩波去。偶现全身图画里，不是女儿秋浦。三尺蓬抛，一枝桨活，只有天围住。兰舟何限，笑它都隔尘路。"
    ]
  },
  {
    "id": "adcfe4db9ed93c686eb3a465edfc62a7",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "绿阴浓到山深处，溪流半湾如泻。步屧邀凉，移蓬碍翠，青子垂垂高下。芳期过也。只桃叶桃根，万枝齐亚。曲港桥头，断无人看楝花谢。",
      "桑梯似闻笑语，正柔条碎剪，蚕事将罢。碧碗初县，金盘未荐，四月村居难画。清游俊雅。算相约重来，定须槐夏。煮酒弦诗，玉纤梅豆把。"
    ]
  },
  {
    "id": "adcfe4db9ed93c689c5a4e74bfe40cbb",
    "title": "恋绣衾",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "半山山下水半塘。绿阴阴、梅子正黄。记前度，桃花舫，更无人、重到翠乡。",
      "单衫小扇莓苔坐，恰清和、天气正凉。莫频唱，江南句，一声声、空自断肠。"
    ]
  },
  {
    "id": "adcfe4db9ed93c686eb3a46594e3311d",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "笔床茶灶安排惯，重游翠深深处。寺小埋云，桥低压水，惟有幽人来去。蚕房笑语。看抽雪成丝，茧香新煮。一两三家，半藏农具半渔具。",
      "清和天气正好，夕阳红淡薄，圆盖千树。曲渚捞虾，回塘放鸭，万绿蒙蒙围住。光阴未暑。怕梅子黄时，又愁风雨。载酒明年，碧桃花定许。"
    ]
  },
  {
    "id": "adcfe4db9ed93c6825eb6af77c4fc0e3",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "天公玉戏。粉画嫏环地。何必添香红袖倚。",
      "香在万梅花里。枝枝和雪空明，晓窗不点书灯。仙鹤飞来识字，翠禽惊起无声。"
    ]
  },
  {
    "id": "adcfe4db9ed93c68766b43786f516131",
    "title": "十六字令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "谁。尺八钿箫花外吹。无人见，明月满罗帷。"
    ]
  },
  {
    "id": "adcfe4db9ed93c68602d2d9e643d39c3",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "选石横琴，摩山人画，年年小住西泠。三弄冰弦，三潭凉月俱清。红桥十二无人到，削芙蓉、两朵峰青。不分明。水佩风裳，错认湘灵。",
      "成连海上知音少，但七条丝动，移我瑶情。录曲阑干，问谁素手同凭。几时共结湖边屋，待修箫、来和双声。且消停。一段秋怀，弹与侬听。"
    ]
  },
  {
    "id": "adcfe4db9ed93c68b88f1c0dde6a502e",
    "title": "一剪梅",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "云幕初开挂月钩。深闭妆楼。同倚针楼。罗衫团扇最风流。髻子平头。鞋子丛头。",
      "见说银河日夕浮，一日三秋。七夕千秋。画屏围坐笑牵牛。天上多愁。人世无愁。"
    ]
  },
  {
    "id": "adcfe4db9ed93c6886b9120279c3b2b5",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "已凉天气黄昏后。愁味浓于酒。绿莎蛩语未分明。第一秋声先诉与侬听。",
      "房栊寂寂烧银烛。浅醉欹红玉。挂花香里露华多。不卷珠帘无那月明何。"
    ]
  },
  {
    "id": "adcfe4db9ed93c68c478f3d61a77eab2",
    "title": "洞仙歌",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "生逢花诞，祝花枝长好。一现昙花太娇小。看双鸦髻子，剪翠衫儿，图画里、认得那回花貌。",
      "外家妆阁伴，慧绝生怜，玉镜台曾下温峤。绣到紫姑鞋，虬箭丁丁，痛隔夜、兰芽催早。趁不断天风、梦痕圆，又回首仙山，碧桃红了。"
    ]
  },
  {
    "id": "adcfe4db9ed93c68e78f81304c4147ed",
    "title": "行香子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "楼外残霞，柳外栖鸦。逗西风、落叶窗纱。都将秋思，吹在侬家。算几宵蛩，几分月，几丛花。",
      "冷了红牙，住了铜琶。一年年、减尽才华。翠尊银烛，浅醉消它。纵梦无多，愁有数，病添些。"
    ]
  },
  {
    "id": "adcfe4db9ed93c680d41dc276d5807b6",
    "title": "南楼令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "人影下妆楼。帘声上玉钩。碧梧桐、庭院凉秋。竹外芭蕉三两树，纵不雨、也飕飕。",
      "明月又当头。西风听未休。问词仙、曾几生修。修到玲珑心路活，无一点、古今愁。"
    ]
  },
  {
    "id": "adcfe4db9ed93c6886b9120254f37b6f",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "瑶池宴罢飞琼醉。月冷瑶笄坠。冰姿翠叶可怜秋。恰好水晶帘下又梳头。",
      "石阑淡贮幽香满。小摘疑敲断。凉钗斜插鬓云松。簪上花枝一样玉玲珑。"
    ]
  },
  {
    "id": "adcfe4db9ed93c6808e6879e5736388b",
    "title": "惜秋华",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "叶叶丛丛，自绿章奏罢，春娇馀恨。不挂翠帘，凉阶更无人问。秋千架底回思，记旧日匆匆撩鬓。秋阴，护南楼怕染，斜阳金粉。扶病睡难稳。",
      "甚檀心似醉，脸霞红晕。几个候蛩，知否断肠芳讯。伶俜瘦蝶飞来，便梦冷、香疏重认。风紧。又烧残、烛花一寸。"
    ]
  },
  {
    "id": "adcfe4db9ed93c686eb3a465c7417e41",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一丝残照西园路，飞飞渐忘春事。冻抱孤芳，轻团落叶，聊伴哀蝉身世。琉璃扇子。自扑过流萤，粉痕休渍。瘦草荒烟，谢家庭院黯诗思。",
      "幽丛坠红数朵，月斜风露冷，凉透双翅。宝髻香疏，罗裙翠减，歌板不堪重试。秋心未死。问明月黄花，断愁何似。学画窗前，阿娇寒素指。"
    ]
  },
  {
    "id": "adcfe4db9ed93c68ece5e1992c59708d",
    "title": "柳梢青",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一抹遥峰。芦环秋雪，桕借春红。北郭湾头，西湖背面，来叩花宫。",
      "水楼窗户玲珑。问几度，移将翠蓬。人立斜阳，蝉嘶败柳，鸭语西风。"
    ]
  },
  {
    "id": "adcfe4db9ed93c6836f09884a3e3e957",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "酒地花天内。别江南、宦游人爱，诗囊童背。看遍镜湖春漠漠，约略钱湖烟翠。问几度、红牙拍碎。残月晓风图画里，也难禁、司马青衫泪。玉筝急，紫箫脆。",
      "刘网夫妇神仙配。百年缘、多生修到，双双福慧。消领浅斟低唱否，想被浮名轻累。羡风雅、一门相对。兰畹清才传诵久，听黄河、远上旗亭醉。波不断，井华水。"
    ]
  },
  {
    "id": "adcfe4db9ed93c684334969f40a01820",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "记得儿时妆阁戏。邀月成三，都是飞琼姊。骑鹤扬州仙去矣。珊珊环佩魂归来。",
      "砧断女媭悲屈子。寒食梨花，麦饭重来祭。宿草秋坟斜照里。埋香埋玉埋愁地。"
    ]
  },
  {
    "id": "adcfe4db9ed93c68154effbd9b842ee7",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一路看山归。路转山回，薄阴阁雨黯斜晖。白了芦花三两处，猎猎风吹。",
      "千古冢累累。何限残碑。几人埋骨几人悲。雪点红炉炉又冷，历劫成灰。"
    ]
  },
  {
    "id": "adcfe4db9ed93c689c70a6d8abd691eb",
    "title": "踏莎行",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "湿粉模糊，尖风料峭。忍寒去泛西泠棹。楼台金碧忽迷藏，断红界出阑干小。",
      "咏絮诗新，吹梅笛早。玉龙起舞长空绕。向来无恙是青山，如何一发青山老。"
    ]
  },
  {
    "id": "adcfe4db9ed93c6873f48536aa87747f",
    "title": "水调歌头",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "长剑倚天外，白眼举觞空。莲花千朵出匣，珠滴小槽红。浇尽层层块垒，露尽森森芒角，云梦荡吾胸。春水变酾醁，秋水淬芙蓉。",
      "饮如鲸，诗如虎，气如虹。狂歌斫地，恨不移向酒泉封。百炼钢难绕指，百翁香频到口，百尺卧元龙。磊落平生志，破浪去乘风。"
    ]
  },
  {
    "id": "adcfe4db9ed93c6825eb6af78de02189",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "秋风金粟。花下人如玉。坐久满庭香扑扑。闲了水沈一握。",
      "月痕都化凉波。翠衫不暖云罗。写入小窗横幅，累侬错认嫦娥。"
    ]
  },
  {
    "id": "adcfe4db9ed93c68d8514cafb9b96ee6",
    "title": "南乡子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "翠失一房山。本色空明欲画难。湿粉楼台清似水，阑干。挂起珠帘面面寒。",
      "吹气尽如兰。添酒围灯带笑看。见说谢家工小令，香翻。柳絮因风句合删。"
    ]
  },
  {
    "id": "adcfe4db9ed93c6825eb6af73098e41b",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "湖边小住。不著闲鸥侣。开落玉梅花一树。伴我冷吟幽句。",
      "今宵未泛烟波。月轮明日如何。过了圆期三五，只愁瘦却嫦娥。"
    ]
  },
  {
    "id": "adcfe4db9ed93c6869c74f560c921723",
    "title": "陌上花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "游尘扑扑，东风吹碎，乱丝丛笛。小住西湖，怕见一湖春色。玉骢嘶过红楼外，多少香车油壁。想凝妆绣阁，探芳起早，几曾将息。",
      "绕长堤。是柳相逢半面，青眼笑侬不识。除却梅花，只有月轮知得。移家入画神仙福，翻把画中人隔。任窗儿帘子，重重遮断，四围空碧。"
    ]
  },
  {
    "id": "adcfe4db9ed93c68dc41f87cf8c59c0d",
    "title": "木兰花慢",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "明湖千万顷，正春晓、镜奁张。看日脚烟浮，鱼天涨碧，鸥梦迷香。横塘。钿车绣幄，趁流苏髻子郁金裳。空翠遥分鬓影，乱红低飐钗梁。垂杨。",
      "嫩绿回黄。开燕剪、弄莺簧。认第三桥外，花骢惯识，酒市深藏。匆忙。画船去也，渐钟催暝色入斜阳。银钥重关乍掩，半山皓月飞光。"
    ]
  },
  {
    "id": "adcfe4db9ed93c68154effbd32277294",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "径曲石阑空。窗户玲珑。试香池馆费春工。吹落梅花残照里，扑面东风。",
      "点屧响弓弓。懒去移蓬。湖光只隔一楼红。却被青山浓笑我，枉作吴侬。"
    ]
  },
  {
    "id": "adcfe4db9ed93c68d8514cafdf792ff8",
    "title": "南乡子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "门外水粼粼。春色三分已二分。旧雨不来同听雨，黄昏。剪烛西窗少个人。",
      "小病自温存。薄暮飞将一朵云。若问湖山消领未，琴樽。不上兰舟只待君。"
    ]
  },
  {
    "id": "adcfe4db9ed93c68f32f182e39a857fb",
    "title": "浣溪沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "冰雪心肠句欲仙。此身只合老湖边。水房春暗落梅天。",
      "拾翠几人抛钿朵，添香独自理琴弦。好怀渐不似当年。"
    ]
  },
  {
    "id": "adcfe4db9ed93c68f32f182efdc4158f",
    "title": "浣溪沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一榻茶烟昼掩关。杏花消息燕莺瞒。未忺梳掠亸云鬟。",
      "翠袖自拈湘玉管，红毡还坐暖金船。几时月子唱弯弯。"
    ]
  },
  {
    "id": "adcfe4db9ed93c68fb281a6b696f06cc",
    "title": "莺啼序",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "明湖镜奁乍展，恰高翻翠涨。散微雨、迟日烘晴，画鹢如坐天上。断桥外、寻诗载酒。梅花落尽春无恙。甚逋翁秋菊，寒泉水仙祠傍。一带长堤，细柳自碧，映娇波浅漾。漫凭吊、苏小坟头，玉人何处门巷。夕阳中、飞来燕子，旧巢识、红泥亭敞。绿裙腰，芳草年年，酒旗歌舫。",
      "双峰对影，半塔擎空，插云似露掌。想像到、晓梳螺髻，钿朵香疏，黛叶青描，阿侬能仿。兰棹占岸，雕軿争路，南屏烟锁钟声起，但芳洲、仅把眠鸥让。重城悄隔，黄昏凤钥频催，淡月鹤梦孤往。三潭夜午，一色镕银，浸桂轮素浪。问几曲、阑干谁拍。步袜生凉，冷照风鬟，暗添霞想。琼楼未启，珠宫深闭，圆期三五轻辜负，待良宵、须买扁舟放。吹笙缑岭非遥，试鼓铜琴，四山送响。"
    ]
  },
  {
    "id": "adcfe4db9ed93c6886b91202722d7db5",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "东风吹瘦梅花树。先有啼鹃语。春波涨绿拍长空。堤畔行人如在水当中。",
      "此生合作苏门隐。坐啸孤山应。月明亭外理琴丝。定似成连海上刺船时。"
    ]
  },
  {
    "id": "adcfe4db9ed93c68f29ff18e912defa2",
    "title": "点绛唇",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "二月春寒，放船薄暮西泠去。垂杨缕缕，未是藏莺处。",
      "扑面尖风，不许吴侬住。无情绪，让它鸥侣，自作湖山主。"
    ]
  },
  {
    "id": "adcfe4db9ed93c684334969f6dc5a2e6",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "石磴穿云修竹绕。未到罗浮，只说西泠好。眷属神仙春不老。玉龙呼起耕瑶草。",
      "试向初阳台上眺。日月跳丸，扰扰红尘道。鹤梦千年迷翠窈。香泥何处寻丹灶。"
    ]
  },
  {
    "id": "adcfe4db9ed93c6812f4d5da74084ea5",
    "title": "卜算子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一幅小帘栊，四面明窗格。屋里莺花门外山，忙了春风笔。",
      "薄雾笼轻阴，细雨催寒食。独上湖楼看六桥，杨柳无人碧。"
    ]
  },
  {
    "id": "adcfe4db9ed93c68827913415fa70950",
    "title": "生查子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "闲中秀句多，静里尘襟少。泉石助弹琴，清响琅然好。",
      "临水卷书帷，隔竹支茶灶。游绿一壶寒，添入诗人料。"
    ]
  },
  {
    "id": "adcfe4db9ed93c684334969fb5b6375c",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "快剪并刀风又急。不卷珠帘，重把罗衫叠。湖上楼台春水拍，杏花何处人吹笛。",
      "万树垂杨和雨织。第一桥连，第六桥头碧。有约踏青无好日。明朝况是逢寒食。"
    ]
  },
  {
    "id": "adcfe4db9ed93c6861bb5ef9cf377e6d",
    "title": "满江红·西湖咏古十首其一凤凰山宋高宗",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "雪窖刀环，只说道、两宫无恙。消领到、偏安世界，承平气象。御教场中罗绮队，钧容部里笙歌唱。凤凰山、山色似蓬莱，开仙仗。",
      "灯火院，烟波舫。桂子落，莲花放。扬柳丝禁苑，翠华天上。尺五阜纱侬解战，十三玉版君能仿。笑官家、不是帝王才，西湖长。"
    ]
  },
  {
    "id": "adcfe4db9ed93c68357a85887b3c596c",
    "title": "满江红·西湖咏古十首其二表忠观钱武肃王",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "王气钱塘，看一样、飞龙舞凤。保障得、仙州十四，苍生欢颂。天府丹书京洛赐，名碑玉局行人诵。黯斜阳、无处觅荒丘，英雄冢。",
      "银釭冷，麻膏梦。金樱荐，青丝笼。叹六陵掘遍，丛祠谁奉。风满灵旗春柳里，水沉屖弩秋涛涌。是耶非、还我旧山河，开南宋。"
    ]
  },
  {
    "id": "adcfe4db9ed93c6843f1cb99de972252",
    "title": "满江红·西湖咏古十首其三栖霞岭岳武穆王",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "血战中原，吊不尽、忠魂辛苦。纷纷见、旌旗北指，衣冠南渡。半壁莺花天水碧，十围松柏云山古。最伤心、杯酒未能酬，黄龙府。",
      "金牌急，无人阻。金瓯缺，何人补。但销金锅里，怕传金鼓。墙角读碑斜照冷，墓门铸铁春泥污。爇名香、岁岁拜灵祠，栖霞路。"
    ]
  },
  {
    "id": "adcfe4db9ed93c68533531b2be436df6",
    "title": "满江红·西湖咏古十首其四翠微亭韩祈王",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "胆落彊金，黄天荡、楼船飞绕。雨点样、打来征鼓，玉纤花貌。名并千秋思报国，狱成三字悲同调。几何时、绝口不言兵，无人晓。",
      "红粉瘦，青山老。儿女话，英雄笑。看清凉居士，骑驴侧帽。诗句翠微亭上梦，剑瘢春水湖边照。把中原、事业负东风，闲凭吊。"
    ]
  },
  {
    "id": "adcfe4db9ed93c684beecaeb4634098c",
    "title": "满江红·西湖咏古十首其五白公堤白香山",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "名宦来游，是第一、西湖知己。平桥外、芳堤界断，江流无际。桂子天香秋冷淡，繁弦脆管春排比。郡亭中、欹枕看潮头，诗成未。",
      "风华句，钱塘伎。烟波梦，蓬莱吏。坐孤山竹阁，绿杨阴里。压担云根双石耳，恋人翠黛三年矣。剩酒痕、襟上说杭州，红休洗。"
    ]
  },
  {
    "id": "adcfe4db9ed93c6870bcea585c911851",
    "title": "满江红·西湖咏古十首其六苏公堤苏东坡",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "管领湖山，天付与、仙人玉局。能会到、传神西子，嫣然眉目。终古高风怀吏隐，前身明月寻僧屋。遍长堤、杨柳属苏家，垂垂绿。",
      "三两处，轩窗拓。千万首，诗篇足。记年时放鸽，絮花扑扑。雨湿翠翘云舫女，凉生金缕瑶台曲。试参寥、泉水碧无痕，茶香熟。"
    ]
  },
  {
    "id": "adcfe4db9ed93c68db8d17b288a5403e",
    "title": "满江红·西湖咏古十首其七孤山林和靖",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "世外高风，瘾君子、当年和靖。早占却、湖天一角，水窗烟径。残雪断桥寒著屐，夕阳孤屿春回艇。问几生、修得到梅花，先生聘。",
      "云木下，钩辀听。图画里，笙歌屏。甚泉香荐菊，可曾消领。石老苔荒仙鹤梦，横枝小朵诗人影。月明中、我欲抱琴来，青山应。"
    ]
  },
  {
    "id": "adcfe4db9ed93c68621caa5227f53fa3",
    "title": "满江红·西湖咏古十首其八葛岭葛稚川",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "句漏当年，早金鼎、丹砂九转。无人识、人间仙令，人家仙眷。碧雾衣凉风蝶舞，红莲饭熟荷蜂幻。看初阳、台上又斜阳，苔花满。",
      "占一角，湖山半。望两朵，罗浮远。笑曼都未醉，流霞注碗。古井照星云母冷，灵泉浴日玻璃暖。想天坛、明月鹤归来，吹鹅管。"
    ]
  },
  {
    "id": "adcfe4db9ed93c684334969fda60169a",
    "title": "蝶恋花",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "庭院深深芳草碧。小影淩波，唼絮鱼儿识。春水池塘三两尺，晓妆照见倾城色。",
      "一缕钓丝风外直。飞去蜻蜓，白玉搔头立。畹地垂杨无气力，棠梨花发逢寒食。"
    ]
  },
  {
    "id": "adcfe4db9ed93c689b2245445398d304",
    "title": "满江红·西湖咏古十首其九南屏济癫",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "金粟前身，认得是、飞来峰石。又听到、数声茶板，南屏挂锡。千世界中开宝地，一袈裟里笼山色。醉模糊、打破者谜团，东西壁。",
      "断尾后，螺还碧。焦尾后，鱼还白。算放生湖水，主人功德。玉板新禅参笋疏，银床古井邻香积。正斜阳、几杵暮钟敲，红尘隔。"
    ]
  },
  {
    "id": "adcfe4db9ed93c6886b9120253d3c089",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "月华满地梨云碎。自斸金鸦嘴。寻常一样碧窗纱。纵此玉台夜夜咏梅花。",
      "苔枝三尺和烟种。罗袜春泥冻。翠禽飞到不成眠。认得前身原是藐姑仙。"
    ]
  },
  {
    "id": "adcfe4db9ed93c6834906e905a50c19f",
    "title": "满江红·西湖咏古十首其十西泠苏小",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "苏小钱塘，想当日、烟花世界。西泠下、美人黄土，一杯千载。垂柳楼台歌舞歇，笑桃门巷沧桑改。葬秋坟、不断雨和风，愁如海。",
      "遥山抹，横眉黛。新蒲展，挼裙带。结同心松柏，绿阴团盖。翠烛有光诗境冷，钿车何处春魂待。可怜生、杯酒踏青浇，婵娟拜。"
    ]
  },
  {
    "id": "adcfe4db9ed93c68766b437894adaab5",
    "title": "十六字令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "圆。斫粟金多两臂缠。交相看，似解九连环。"
    ]
  },
  {
    "id": "adcfe4db9ed93c6836f0988477ba66d8",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "羌笛谁家奏。问天涯、劳劳亭子，几行秋柳。侬是江潭摇落树，猎猎西风吹瘦。算往事、不堪回首。阅尽沧桑多少恨，古今人、有我伤心否。歌未发，泪沾袖。",
      "浮沤幻泡都参透。万缘空、坚持半偈，悬崖撒手。小谪知君香案吏，又向软红尘走。只合绾、铜章墨绶。指日云泥分两地，看河阳、满悬花如绣。且快饮，一杯酒。"
    ]
  },
  {
    "id": "adcfe4db9ed93c68e429ae79437f6266",
    "title": "如梦令",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "谁把洞庭风味。唤作唐宫妃子。齿热玉鱼凉，妙舌粲花无比。",
      "香腻。香腻。还胜当年红荔。"
    ]
  },
  {
    "id": "adcfe4db9ed93c6836f09884ec86f574",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一掬伤心泪。印啼痕、旧红衫子，洗多红退。唱断夕阳芳草句，转眼行云流水。静夜向、金仙忏悔。却怪火中莲不死，上乘禅、悟到虚空碎。戒生定，定生慧。",
      "望秋蒲柳根同脆。再休题、女媭有恨，灵均非醉。冠盖京华看衮衮，知否才人憔悴。只满纸、歌吟山鬼。五字长城诗格老，子言愁、我怕愁城垒。正明月、屋梁坠。"
    ]
  },
  {
    "id": "adcfe4db9ed93c681f018f3045362e53",
    "title": "摘得新",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "翠一畴，吴蚕作茧时。谢君分绿玉，写乌丝。江乡风味闲消领，读新词。"
    ]
  },
  {
    "id": "adcfe4db9ed93c6825eb6af7a0638d8f",
    "title": "清平乐",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "银梅小院。十二重帘卷。雪北香南春不断。",
      "无奈咏花人倦。满城初试华灯，满庭湿粉空明。云母屏风月上，高寒如在瑶清。"
    ]
  },
  {
    "id": "adcfe4db9ed93c68ec1dfa41caae4822",
    "title": "大江东去",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "乘风万里，看片帆、剪破大江秋色。天水苍茫明月涌，约略槎浮今夕。瓜步潮平，海门露冷，雨点金焦白。玻璃世界，晚山难辨遥碧。",
      "我欲闲却红牙，换来铁板，试与坡翁说。星使闽南持节去，惊起鱼龙能识。谏草焚馀，诗囊贮满，赋有淩云笔。画中何处，蓬瀛飞下仙客。"
    ]
  },
  {
    "id": "adcfe4db9ed93c68d8514cafbe55011d",
    "title": "南乡子",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "小立曲廊腰。月地横枝影淡描。除却庭前香雪海，今宵。花外何人倚玉箫。",
      "往事梦迢迢。酒盏诗筒尽日抛。屈指三分春未半，明朝。湖上何人倚画桡。"
    ]
  },
  {
    "id": "adcfe4db9ed93c686eb3a465c08617a3",
    "title": "台城路",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "一襟幽思无人会，园林暮寒时候。小阁迟灯，闲阶就月，漠漠香凝衫袖。花师替否。恰鸦嘴轻锄，软苔冰溜。遍插横枝，碧纱窗外画阑右。",
      "姮娥乍惊睡起，镜奁凉照影，清艳同瘦。警梦霜禽，梳翎雪鹤，偷掠疏烟寻久。梨云半亩。似金屋安排，未容春漏。漫唤红儿，弄妆呵素手。"
    ]
  },
  {
    "id": "adcfe4db9ed93c68154effbd1790a636",
    "title": "浪淘沙",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "梧叶碧痕流。箫谱凉修。疏花篱落两般秋。琴趣愔愔图画里，忘了闲愁。",
      "有约返罗浮。梅蕊香稠。垂虹雪意压归舟。合付小红低唱个，水调歌头。"
    ]
  },
  {
    "id": "adcfe4db9ed93c6836f0988480f604c2",
    "title": "金缕曲",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "禹碣传蝌蚪。又纷纷、几家汉隶，几家秦籀。碧落迢迢奇字幻，消得阳冰低首。一片石、韩陵快友。慢忆秋风残照里，是何年、雨剔烟挲久。浑不见、古苔绣。",
      "肃斋合许和云构。擘窠书、移来飞白，运如鸾帚。佳士座中开拓本，窗外蕉阴凉透。问定武、兰亭真否。翠墨香浓双钩笔，冷金笺、摹到花生韭。正小试，换鹅手。"
    ]
  },
  {
    "id": "adcfe4db9ed93c686a10f508d54b1491",
    "title": "风入松",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "山河云外桂花浮。霞想广寒游。饭餐玉屑黄昏后，谪仙人、清绝无愁。冷淡心期印月，聪明耳性通秋。",
      "娥妆不为夜凉休。圆镜正当头。阿谁惊起红尘梦，漫丁丁、宝斧频修。忽忆坡翁佳句，乘风欲上琼楼。"
    ]
  },
  {
    "id": "adcfe4db9ed93c685bfdfca4b4eaa620",
    "title": "月华清",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "柳稚匀黄，梅娇坠粉，绮栊春暗如雾。晓镜圆冰，羞见远山眉妩。计芳信、逝水年华，疏俊侣、画船箫鼓。轻误。问旧时罗袖，泪痕红杏。",
      "棐儿重寻笙谱。说斗草无心，减兰空赋。燕去尘梁，彊半绣帘香阻。玉纤冷、怨写琴丝，银烛短、闷敲钗股。迟暮。又碧云四合，晚阴窗户。"
    ]
  },
  {
    "id": "adcfe4db9ed93c683dc3dbe9bf8ab7c9",
    "title": "月华",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "溜碧泉圆，梯青山浅，曲阑随处低亚。点笔倪迂，西子黛痕遥写。绝轻尘、窗眼帘钉，扶软绣、竹垣花架。疏野。胜藏娇金屋，玉人闲雅。",
      "俊侣芳时茶话。恰燕子频来，海棠初嫁。微步珊珊，读遍小屏风画。指后约、乞巧针楼，负前度、讨春诗榭。休暇。有银樽先擘，粉香新砑。"
    ]
  },
  {
    "id": "adcfe4db9ed93c688899da321550e13e",
    "title": "夏初临",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "梦雨飘帘，痴云压屋，吴绵欲卸还迟。新绿溪桥，花香洗净明漪。玉笙寒了休吹。亸鬟鸦、钗燕参差。单衫轻辀，依依饯春，除是当时。",
      "故园樱笋，芳事阑珊，湿烟锁断，酒市青旗。垂杨自碧，画楼觅句人非。草色萋迷。钿车尘、不到湖西。短长堤、催归杜鹃，啼老深枝。"
    ]
  },
  {
    "id": "adcfe4db9ed93c6863321ae315928fd5",
    "title": "夏初",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "断碧山迷，亚红阑湿，涨痕欲没平桥。一绿冥蒙，难分垂柳条条。隔堤曾记楼高。水乡宽、低了疏寮。圆荷香冷，轻鸥四三，闲到无聊。",
      "方回愁唱，梅子黄时，可怜此日，雨似珠跳。芳情何处，笛声忽度烟桡。忍忆花朝。荡兰舟、我亦吹箫。莫魂销、催人岁华，如梦如潮。"
    ]
  },
  {
    "id": "adcfe4db9ed93c68dc419231d50f187f",
    "title": "雪狮儿",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "皋亭山上，衔蝉巧样，装成如虎。小市连群，也费青钱无数。跳梁不捕。便置向、书窗何补。翻一笑、博人旧事，笙娲盘古。痴绝秦家娇女。",
      "问等身、金化几分尘土。函谷轻丸，改作北门长护。春纤漫抚。怕粉汗、红糊香污。西湖路。黄胖泥孩同塑。"
    ]
  },
  {
    "id": "adcfe4db9ed93c6804f0d5b1f301b89f",
    "title": "玉漏迟",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "软波空荡碧。锦鳞回首，旧游陈迹。记否厨娘，隽味玉珧同擘。休笑枯形阅世，似丁令、飞来能识。尘梦隔，吴盐一把，雪翎梳白。",
      "多生修到胎仙，甚蜕骨灵星，不成抛掷。双鲤迢迢，懊恼绿笺谁摺。小字郎君又触，倩素素、重传消息。归未得，江楼任吹横笛。"
    ]
  },
  {
    "id": "adcfe4db9ed93c68602d2d9e85d5934f",
    "title": "高阳台",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "山远浮烟，湖圆抱玉，丝丝杨柳轻柔。未老游情，累人催上兰舟。香尘漠漠西泠路，占红阑、笑语临流。一蓬幽。摇碧谁来，第二桥头。",
      "自从不作伤心句，负夕阳芳草，满地闲愁。寂寂寥寥，襟期淡过眠鸥。东风几阵回桡急，峭寒生、欲裹重裘。懒句留。花似浓香，雨似凉秋。"
    ]
  },
  {
    "id": "adcfe4db9ed93c6886b912023cfb5f7c",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "碧丛丛缀鹦哥翅。合唤多花子。不将花鸟作双身。海国仙人原是绿朝云。",
      "玲珑玉作回环架。解语还应骂。雪衣新换翠衣裳。记得唐宫曾伴荔枝香。"
    ]
  },
  {
    "id": "adcfe4db9ed93c6886b91202fb3b8f6a",
    "title": "虞美人",
    "authorName": "吴藻",
    "authorId": "adcfe4db9ed93c680533a8884e87337f",
    "dynasty": "清",
    "content": [
      "翠襟红嘴清无热。压架霏霏雪。是花是鸟是迷藏。可是灵芸名字夜来香。",
      "玉人小立前头影。仿佛斜簪鬓。兰灯初上梦何如。满院月明凉浸碧纱橱。"
    ]
  },
  {
    "id": "adcfe4db9ef5b932d6e7c1e4d9db8bfe",
    "title": "水仙子·泛湖",
    "authorName": "吴柏",
    "authorId": "adcfe4db9ef5b932d1457b72d1457b72",
    "dynasty": "清",
    "content": [
      "湖开晓镜碧如油。山列烟屏翠欲流。小桥十二绕芳洲。",
      "柳中舣，花外楼。锦堤金勒试骅骝。风淡宕，莺花丽，水空明，荇藻浮。听不尽箫管歌喉。"
    ]
  },
  {
    "id": "adcfe4db9f85a0e6f18a5e23495daba3",
    "title": "天香·龙涎香",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "岛屿蟠沙，烟波抱月，潜虬吐沫如许。敛自绡宫，滴同薇露，万里浮槎谁取。博山小试，似快剪、云英一缕。袅袅萦帘拂座，怅望海天何处。最怜空闺独炷。",
      "对氤氲、燕梁莺户。漫倚银篝听尽，夜深梅雨。此际相思不浅。叹荀令风流顿非故。素被馀薰，缠绵未去。"
    ]
  },
  {
    "id": "adcfe4db9f85a0e666088e459091408a",
    "title": "水龙吟·白莲",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "田田漫舞银塘，鱼床捧出黎云好。新妆淡伫，静窥湍濑，临风窈窕。翠羽低穿，水荭斜压，数枝偏皎。宛湘妃独立，轻绡掩映，明珰缀，波光照。",
      "三十六陂淼淼。渐黄昏、冰姿恁悄。开宜玉井，折应素手，闹红都扫。露冷才香，月明无影，蘋花共老。对鹤洲千朵，堪成雪赋，向邹枚道。"
    ]
  },
  {
    "id": "adcfe4db9f85a0e6e76bbe666d2ef8d4",
    "title": "摸鱼儿·莼",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "甚江东、绿波无际，泖湖风物尤美。露葵生处春洲远。",
      "翠叶紫茎铺水。轻摘起，见说道、参差荇菜浑难比。",
      "烟村小市。算只有吴鲜，依稀钗股，好自伴菰米。",
      "秋风动、有客天涯徙倚。采芳曾作归计。当时但为鲈鱼脍，何事怅然如此。",
      "谁鼓枻。常是那、香羹调向芦花里。樽前漫记。与碧涧芹芽，帘泉玉版，潇洒共风味。"
    ]
  },
  {
    "id": "adcfe4db9f85a0e6286b5601d5b19cdb",
    "title": "齐天乐·蝉",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "西园渐届清商节。疏林一声凄切。叶底潜流，枝头乍送，常向空庭纷聒。齐姬恨结。正无限伤心，晓风残月。寥落高天，满身凉露响还歇。",
      "故园旧曾听处，柴门闲依杖，清韵飘忽。翻入云深，传来院静，不数哀蛩啼鴂。悲秋自说。任南陌东城，斜阳明灭。更忆闺中，鬓丝真仿佛。"
    ]
  },
  {
    "id": "adcfe4db9f85a0e6dd8e97b0d4c1f61d",
    "title": "桂枝香蟹",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "江湖岁晚。正水落空洲，枫下高岸。设簖平沙败苇，灯光零乱。轮囷乍向临流得，掩青筐、霎时皆满。谁怜携去，渔庄草舍，清霜一片。",
      "又早是、重阳款宴。叹秋色殊佳，篱金初遍。几处酒人对擘，新橙同荐。老饕只爱持螯嚼，想眉山、旷怀如见。还从醉后、茶烹石鼎，恍窥双眼。"
    ]
  },
  {
    "id": "adcfe4db9f85a0e6cc88ddaa0754f2a7",
    "title": "齐天乐·春日同诸公游祖园分赋",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "柳烟如织绵初落，好春尚留南郭。野色分桥，轻阴涨圃，仿佛江乡池阁。碧桃吐萼。更红药芽新，紫藤苞弱。斜日溪亭，半篙绿水燕低掠。",
      "旧游岁华已远，宾朋仍此地，共倾山酌。扇底眉弯，花间句丽，多少相思依约。东风轻薄。渐吹得羁人，鬓丝非昨。一曲高歌。醉中天作幕。"
    ]
  },
  {
    "id": "adcfe4db9f85a0e60fd198704f0da084",
    "title": "虞美人·酒边，用吴凝父春色韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "横波剪得吴江影。发覆蝤蛴领。文茵走上脸微红。恰听雏莺羞涩哢东风。",
      "轻盈拟倩游丝惹。留住春光也。暖香艳雪绮筵边。好个朦胧烟月断肠天。"
    ]
  },
  {
    "id": "adcfe4db9f85a0e62a66b6bc82b73f19",
    "title": "永遇乐·柳絮，和曹实庵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "望去非花，飘来疑雪，轻狂如许。未作浮萍，已离深树。",
      "此际谁为主。隋堤三月，几回翘首，一片漫天飞舞。",
      "最堪怜、无根无蒂，总被东风弄汝。",
      "踏歌魏女，离情多少，问道春光何处。乍扑空帘，旋黏芳径，好倩莺衔取。",
      "还思往日，鹅黄初染，变态顿分今古。枉垂著、长条踠地，绾伊不住。"
    ]
  },
  {
    "id": "adcfe4db9f85a0e63d004424e0b961ff",
    "title": "调笑令",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "面壁。泪痕湿。相见含毫灯下立。风鬟雨鬓吴宫隔。",
      "芍药香消堪惜。明妃远嫁归何日。一曲琵琶凄恻。"
    ]
  },
  {
    "id": "adcfe4db9f85a0e634e44427299cf693",
    "title": "阮郎归·闻画眉声，和徐方虎用山谷韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "雕笼小鸟两眉弯。谁为描远山。好音缥缈落檐前。空堂成碧山。",
      "低格磔，碎闲关。新声李义山。听鹂携酒送春闲。何时少室山。"
    ]
  },
  {
    "id": "adcfe4db9f85a0e607fd9a304ccc9830",
    "title": "唐多令·偶忆",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "杨柳正如丝。虫虫见客时。爱房栊、乍出迟迟。几度问年羞作答，微笑道，有娘知。",
      "回首便天涯。幽情减牧之。怅红桥、云树迷离。应是寻春人去晚，风雨过，绿阴滋。"
    ]
  },
  {
    "id": "adcfe4db9f85a0e695bee6f71257a7ca",
    "title": "蝶恋花·送曹娥眉归毗陵，用王阮亭韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "溽暑长安榴吐缬。客忆莼鲈，不待清秋节。座上高谈惊乍歇。箧中留得文如雪。",
      "折柳旗亭歌一阕。竟别东华，人道真痴绝。无限相思何日彻。春申浦上芦花月。"
    ]
  },
  {
    "id": "adcfe4db9f85a0e61ab29b87f05fe090",
    "title": "绮罗香·萤",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "借草生情，因风弄影，熠耀飘来何处。个个轻盈，点缀秋光无数。才乱穿、小幔疏棂，又暗照、空墙废圃。似从他、狡狯天孙，繁星洒作夜深雨。",
      "佳人轻把扇子，扑取青苔砌上，玉纤笼住。凄切寒蛩，妒杀流辉迟暮。怕烛至、暂敛微明，缀庭柯、顿成珠树。最堪怜、数斛徵求，遍山岩放去。"
    ]
  },
  {
    "id": "adcfe4db9f85a0e6b73235fc231be16e",
    "title": "鱼游春水漫怀",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "蕃马屏风小。围向洞房春正好。鸳鸯飞起，不道云深波杳。映日曾怜杏蕊新，笼烟还忆杨枝袅。片月当亏，双鱼恁少。",
      "远道萋萋芳草。天外山同眉黛扫。谁知孤客登临，总伤怀抱。轻寒轻暝春归久，闲闷闲愁秋早到。断续哀蛩，萧疏丛筱。"
    ]
  },
  {
    "id": "adcfe4db9f85a0e605f240ba3d0a6f66",
    "title": "青玉案·余以枫香名词，漫赋",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "枫香桥是黄州路。曾岸帻、扶筇去。一望霜天风景暮。空山流水，白云红树。动我悲秋赋。",
      "于今屡梦高歌处。聊取嘉名锡痴语。兰畹金荃休见妒。花间低按，尊前轻度。总愧江枫句。"
    ]
  },
  {
    "id": "adcfe4db9f85a0e61fdd6dfe53d0be50",
    "title": "送入我门来闺怨",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "翠浪翻帷，红绫灿枕，灯花细落银缸。夜雨春风，寂寞掩兰房。吐丝妾似蚕眠箔，奈化枳君同橘过江。",
      "此恨倩谁说与，愿逐晨风飞去，遂到君傍。水远山高，云树但苍茫。鸳鸯几见池中睡，叹芍药空飘槛外香。"
    ]
  },
  {
    "id": "adcfe4db9f85a0e676ad382e3acdc287",
    "title": "醉太平·春闺，用方虎偶作韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "花开亚枝。鹊飞绕枝。临风偏恼萱枝。道春归有期。",
      "窗悬网丝。琴闲凤丝。伤心聊写乌丝。问人归几时。"
    ]
  },
  {
    "id": "adcfe4db9f85a0e66b73d001b81a3525",
    "title": "柳梢青·早春",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "何事淹留。朝来春色，又遍皇州。绮陌烧灯，凤城挑菜，吹面风柔。",
      "招寻漫逐鸣驺。回首处、伤心旧游。燕子穿帘，杏花倚槛，小小红楼。"
    ]
  },
  {
    "id": "adcfe4db9f85a0e6c1a31b54686db7fb",
    "title": "百字令",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "消忧何处，爱张融、舟屋轩窗偏阔。绿树阴深新雨后，一架藤花争发。文酒移情，云烟过眼，俯仰尘襟豁。枯桐挂壁，鞠通隐隐曾啮。",
      "客有江左风流，郢中高调，抱取金徽拂。四座无言灯影静，清响传来超忽。曲奏离骚，肠回冰炭，宿鸟惊林樾。嗒然相对，当檐飞出明月。"
    ]
  },
  {
    "id": "adcfe4db9f85a0e6abfdc59dd893fbdd",
    "title": "少年游·清明",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "禁烟时节好花开。客思暗中催。几树垂杨，一庭芳草，小雨燕初回。",
      "春光记得江南早，林际倒深杯。杏子衫轻，藕丝裙软，游女踏青来。"
    ]
  },
  {
    "id": "adcfe4db9f85a0e642607686aafa7c72",
    "title": "凤凰台上忆吹箫·题周昉宫人调鹦鹉图",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "宝髻盘云，绛绡笼雪，内家妆束风流。向石边小憩，藏却钿钩。还有侍儿执扇，苔径里、映带温柔。伤心也，杏花在手，凝盼枝头。",
      "啾啾。绿衣娘子，爱惜杀春光，芳树能留。好教将言语，等待宸游。似欲殷勤重问，长门赋、汝会吟不。摩挲叹，一方素练，貌尽宫愁。"
    ]
  },
  {
    "id": "adcfe4db9f85a0e69e7c05165a089bd5",
    "title": "洛阳春摩诃庵看牡丹",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "映日齐开红萼。霞光交错。独从初地占侬春，似空谷、佳人托。",
      "忆昔看花张幕。天香薰酌。只今惆怅近雕栏，将胜事、思量着。"
    ]
  },
  {
    "id": "adcfe4db9f85a0e67634ac42af7af355",
    "title": "玉连环偶遇，用阮亭个侬韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "纤腰恰傍垂杨树。瞥然惊遇。寻常梳里可怜人，一缕腻香风处。",
      "白板门边归去。盈盈微步。斜阳飞絮奈何天，直欲作、高堂赋。"
    ]
  },
  {
    "id": "adcfe4db9f85a0e6ea375b109cb71e1b",
    "title": "锦堂春画上美人",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "宝髻八盘倭堕，樱唇一点鲜圆。低回无语风前立，顾影自生怜。",
      "珠泪玉烟谁写，腻香真色俱传。明妃不减夭矫态，应费画工钱。"
    ]
  },
  {
    "id": "adcfe4db9f85a0e672549bd6ed4826c0",
    "title": "南歌子·题吴门清河女子花鸟",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "写鸟能生动，描花吐艳姿。深闺纤指露清奇。不数黄荃崔白画家师。",
      "倦倚红红笔，愁凝小小眉。莫教风雨妒胭脂。留待双双富贵白头时。"
    ]
  },
  {
    "id": "adcfe4db9f85a0e654e43555a4f8d64a",
    "title": "江城子·感旧",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "筠廊秋艳菊花丛。命秦宫。理焦桐。坐向花前，纤手动清风。白纻轻衫腰一把，流盼好，送归鸿。",
      "思量往事恨难穷。恁匆匆。水流东。寂寞高斋，桃萼又将红。独抱云和今夜里，谁忍弄，月明中。"
    ]
  },
  {
    "id": "adcfe4db9f85a0e6fe363beaca965e12",
    "title": "品令咏阮亭寓斋竹，用西樵先生韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "何可居无竹。共晨夕、惟君独。森森似束。雨枝烟叶，声飘哀玉。谩说千竿，如此一丛已足。",
      "依然淇澳。遍轩槛、皆新绿。恰宜阮籍高吟，月下轻阴满目。隙地无多，更种几本寒菊。"
    ]
  },
  {
    "id": "adcfe4db9f85a0e6812d5e74d072fcab",
    "title": "凤楼春长安寄怀刘山蔚，用见赠原韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "记得早莺啼。红杏初飞。宋城西。旗亭别路草萋萋。回首处，暮烟迷。独有河梁投赠句，任远道相随。",
      "酌酴醾。醉后何为。行歌燕市，故人天末，几番恼杀分离。吹面曲尘，素衣今已化缁衣。中宵无寐，千种思惟。"
    ]
  },
  {
    "id": "adcfe4db9f85a0e69db52424126a4dac",
    "title": "江城梅花引·月夜过友人寓斋，听邻姬度曲",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "谁从比舍奏清商。小秋娘。小兜娘。一缕因风，袅袅度空墙。燕语乍停莺又啭，黄昏后，听来时，总断肠。",
      "断肠。断肠。起彷徨。月有光。漏正长。欲去欲去，不忍去、余韵悠扬。仿佛天边，遏住片云翔。好借君家苔径里，坐十日，听千巡，愿始偿。"
    ]
  },
  {
    "id": "adcfe4db9f85a0e663ebac9c7a12a23d",
    "title": "绛都春·秋夜感怀，寄方虎用其年元夜韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "炎蒸才谢。正暮云敛尽，银河斜挂。莺燕风流，荷芰繁华，梦还惹。此时旅况何如也。举目见、新霜沾瓦。青荧灯火，纸窗竹屋，狂吟闲写。",
      "中夜。追思往日，向金门执戟、竞夸裘马。一阵西风，又送羁人，燕台下。急须觅破衣残帕。同学者、相逢如乍。且寻江表徐陵，月明词话。"
    ]
  },
  {
    "id": "adcfe4db9f85a0e68b4d2de308e95df1",
    "title": "千秋岁·赠王子丹麓五十初度，奉次原韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "韦编三换。一石才过半。丘壑性，终难变。传文洛纸贵，顾曲吴绫贱。便便也，撑肠柱腹皆奇卷。",
      "日起花砖晏，短发梳还乱。追往事，休增叹。杯螯左右手，便是长生愿。君不见，丹楼百尺仙居幻。"
    ]
  },
  {
    "id": "adcfe4db9f85a0e6b3152062a1fa7db3",
    "title": "贺新郎·呈李容齐学士",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "岁又将秋矣。向天涯、良朋高会，于今无几。馆阁雍容称好客，谁似青莲才子。词赋手、招来芜市。小院双榆新霁后，写伤心、绮语清宵里。争击钵，任浮醴。",
      "余惟翘首兴怀耳。正穷愁、柴门偃仰，未陪名士。妒杀晓风残月句，谱自娉婷女史。作佳话、流传不已。何日更成文字饮，共狂歌、一曲凉飙起。先寄讯，吾知己。"
    ]
  },
  {
    "id": "adcfe4db9f85a0e6b6666de21cb4c568",
    "title": "清顺康卷补遗见一首摸鱼子题迦陵先生填词图，次竹垞韵",
    "authorName": "宋荦",
    "authorId": "adcfe4db9f85a0e642a39645798ed7d4",
    "dynasty": "清",
    "content": [
      "怪髯翁、骚坛驰骤，笔锋欲断犀兕。生平擅绝红牙句，清致碧波千里。移砚几。对按拍、蘋云一片芭蕉翠。含毫选意。羡白袷才披，乌丝初展，此际了无事。移情处。",
      "最是个人纤丽。老鸦飞上双髻。玉箫吹彻迦陵调，声入霓裳第几。珠槵底。甚悟到、诸天幻出婵娟子。空花蜃市。拟呼下当筵，琵琶试拨，划破罨溪水。"
    ]
  },
  {
    "id": "adcfe4db9f90c3f1fbd57e342e6722bb",
    "title": "摸鱼儿·题倪耘劬《野水闲鸥馆词》",
    "authorName": "居庆",
    "authorId": "adcfe4db9f90c3f1d1457b72d1457b72",
    "dynasty": "清",
    "content": [
      "任栖迟、草堂幽绝，一泓秋水如镜。浮沉自有忘机乐，到此俗尘俱静。清梦稳。喜朝来、昂头举笏青山近。安排吏隐。试笑问山灵，水泉清浊，可有白鸥省。",
      "名区好，难得词人管领。天然觞咏佳境。方城才调蓝田趣，消受波光云影。吟眺永、聊偃息、神仙称尉风流甚。焚香试茗。算高咏溪山，闲谈风月，此外总休问。"
    ]
  },
  {
    "id": "adcfe4db9faca87900e32f8eb1f6ab07",
    "title": "鹊桥仙·七名云楼留饮赋赠，名钟浚，浙江人",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "锦城旧雨，十年轻别，何意今朝重见。安排瓜果醉芳筵，笑看双星银汉。",
      "桐阶月小，桂溪天远，枨触闲情无限。遥怜儿女话离愁，高阁慵拈针线。"
    ]
  },
  {
    "id": "adcfe4db9faca87986420e784aac011e",
    "title": "念奴娇·新秋日李笠庵招，枕楼醉赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "一楼枕水，记前时曾醉，绿阴深处。井砌梧飘秋又到，嫩凉吹上衣袖。诗涤尘凡，酒浇块垒，河山入樽俎。波涛滚滚，高唱大江东去。",
      "浪游濯锦溪头，莼鲈风起，几度谋归计。金玉文章泥土贱，时局艰难如许。故友殷勤，行窝安乐，留我天涯住。初三眉月，照踏城南旧路。"
    ]
  },
  {
    "id": "adcfe4db9faca87986420e78e7f118c4",
    "title": "念奴娇·新秋日李笠庵招，枕楼醉赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "峨眉揽胜，更殷勤寄我，一篇冰雪。忆否浮槎东海日，弥望沧溟空阔。萧寺敲诗，乱峰蜡屐，消尽热中热。学增阅历，山川自昔能说。",
      "此际故国成尘，故人如梦，鸿爪皆陈迹。夷甫诸公何处也，谁共新高叹息。锦水重临，节楼再到，来作诸侯客。旧游屈指，半轮还认秋月。"
    ]
  },
  {
    "id": "adcfe4db9faca8793ac8ceace826e461",
    "title": "临江仙·赠临江庵李纯金道士",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "十二琴斋余雅韵，道人书画风流。白头来访赤松游。林泉真隐逸，茗阁小勾留。",
      "万里桥边雪水活，一庵自足千秋。雨中凉意上吟篝。眼前皆俗子，物外得仙铸。"
    ]
  },
  {
    "id": "adcfe4db9faca8793ac8ceac3cdf043a",
    "title": "临江仙·赠临江庵李纯金道士",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "锦水生憎丝管俗，幽斋来听鼓琴。渔舟唱出晚风清。沧浪含画意，尘世涤凡襟。",
      "绿树秋蝉鸣断续，如闻唱和余音。焚香煮茗画愔愔。神交方外定，妙趣静中寻。"
    ]
  },
  {
    "id": "adcfe4db9faca879b96bb487d44007c7",
    "title": "寿星明生日志感",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "六度蟾辉，半载鸿踪，栖栖锦城。感门前罗雀，兴金翟尉，怀中灭刺，谁识祢衡。出亦何心，归原得计，流水行云悟世情。行藏世，岂权舆今日，早定前程。",
      "自愧碌碌浮生。抚掷前光阴暗里争。想凭轩相马，今无知己，回船退鹢，古有畸行。身世飘零，胸襟浩荡，漫说穷途阮步兵。秋风好，爱人如菊淡，晚节峥嵘。"
    ]
  },
  {
    "id": "adcfe4db9faca879b3eb5c1c89a6d73f",
    "title": "摸鱼儿·中秋旅寓，寂寥寡欢，对月抒怀，爰成斯制",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "算悠悠、离家岁月，转眴蟾圆五度。良辰又屈中秋节，喜见冰轮缟素。愁欲诉。听笑语喁喁，是人家儿女，秋心如许。对半榻孤灯，今夕何夕，乱蛩鸣断础。帘低户。",
      "吟到坡仙水调，琼楼玉宇何处。乾坤板荡真多事，直觉筹安无具。君应悟。譬皓魄、当空偏有浮云聚。金瓯可固。正良夜好天，茫茫百感，叹不如归去。"
    ]
  },
  {
    "id": "adcfe4db9faca879b3eb5c1c78585c33",
    "title": "摸鱼儿·中秋旅寓，寂寥寡欢，对月抒怀，爰成斯制",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "怅客中、行囊羞涩，无钱空对寒菊。风流两个神仙侣，扑却缁尘万斛。花满屋。爱白白红红，几阵幽香馥。许多清福。况四壁图书，半窗灯火，芳影更娱目。",
      "新诗读。遥企渊明高烛，谱出离骚遗曲。十分秋色君家好，笑我客来不速。东篱角。感孤独、黄花何日逐初服。归田计熟。待三径未荒，一锄亲把，补种几丛玉。"
    ]
  },
  {
    "id": "adcfe4db9faca879b3eb5c1c0464e019",
    "title": "摸鱼儿·中秋旅寓，寂寥寡欢，对月抒怀，爰成斯制",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "赋归来、犹存松菊，一幅渊明别墅。儿时况味堪同领，指点夜灯红处。朝复暮。听雏凤声清，不觉老怀慰。读书有子。但几净窗明，香温茶熟，此外复可慕。",
      "披图顾。仿佛吾家衡宇，负了一楼烟雨。山容水态当门好，自得林泉幽趣。侬也误。尚破帽、残衫频年困羁旅。栖栖何苦。忆负床童孙，教诲无能，虚把春光度。"
    ]
  },
  {
    "id": "adcfe4db9faca8799d1d89b05ba378a9",
    "title": "翠楼吟·咏古烈妇关氏",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "地老天荒，海枯石烂，此情终古难死。齐眉偕老愿，又谁料、槁砧已矣。忆结发恩深，泪痕如洗。应无悔。黄泉碧落，追寻两地。日暮。",
      "啼煞杜鹃，早芳魂一缕，随即归去。璇闺完大节，女贞花、留芬彤史。坤维正气。似古井澄清，波澜不起。歌楚些。冢间松柏，定生连理。"
    ]
  },
  {
    "id": "adcfe4db9faca8796140a700e72f0a62",
    "title": "浪淘沙·锦城重九，无处登高看菊，公园有感赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "佳日未题糕。辜负诗豪。世途险阻在居高。借筹安平易好，底事劳劳。",
      "访菊步晴郊。谁送香醪。且将醒眼看伊曹。千古风流陶靖节，史册名标。"
    ]
  },
  {
    "id": "adcfe4db9faca8796140a700107cf268",
    "title": "浪淘沙·锦城重九，无处登高看菊，公园有感赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "荇藻漾银潢。圉圉洋洋。可能鱼我两相忘。我自乐山鱼乐水，各不相妨。",
      "蛮触正嚣张。跋浪鲸狂。桃源何处是吾乡。便欲置身图画里，影匿形藏。"
    ]
  },
  {
    "id": "adcfe4db9faca8796140a700ddc10302",
    "title": "浪淘沙·锦城重九，无处登高看菊，公园有感赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "又近菊花时。抱叶蝉嘶。秋声秋色两相宜。绘出区区齐女怨，来伴东篱。",
      "音远最高枝。不借凉飔。清风彭泽可能追。若有人号呼欲出，无限秋思。"
    ]
  },
  {
    "id": "adcfe4db9faca8796140a7003166a126",
    "title": "浪淘沙·锦城重九，无处登高看菊，公园有感赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "白发老门生。投辖称觥。笑余到处有逢迎。酒酌郫筒拚一醉，便友多情。",
      "揽辔锦江行。户外骊声。岭梅香里数邮程。滏水望君如望岁，早贲霓旌。"
    ]
  },
  {
    "id": "adcfe4db9faca879a3e976c9f8999696",
    "title": "惜分飞·咏黄节妇古氏",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "古氏贤媛槁砧死。膝下中郎有女。色养孀姑喜。姜鱼孟笋承甘旨。",
      "感悦无端庞吠至。百折难回此志。绣佛门长闭。觥觥大节光闾里。"
    ]
  },
  {
    "id": "adcfe4db9faca879e3a4f61a109c96f7",
    "title": "金缕曲·郫县晤李干廷，名作桢，郫县人，庚辰进士，广东知县",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "犀浦停车处。穷巷中、故人高隐，白头重遇。昔日燕台寻春约，屈指挥如隔世。况彼此、青山憔悴。过我冷斋同夜话，又谁期、再见鸣珂里。郫筒酒，共君醉。",
      "嗟余浪迹成都市。奈悠悠、天涯陌路，有谁知己。岭表一官成梦泡，讲学栖迟沔水。尚书事、凄凉堪忆。仆仆风尘俱老大，且相逢共作谋生计。归田乐，几年矣。"
    ]
  },
  {
    "id": "adcfe4db9faca879e3a4f61aa80a816e",
    "title": "金缕曲·郫县晤李干廷，名作桢，郫县人，庚辰进士，广东知县",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "梦醒东湖久。喜今番、良友盍簪，俊游携手。楼阁参差池沼固，一片残荷疏柳。惜词人、停车较后。古柏凌霄垂荫远，是卫公、亲植大盈亩。树如此，人非旧。",
      "夕阳渐渐侵衣袖。又眷怀、龙藏烟霞，洞天别有。联袂重经清静地，更扰禅门蔬酒。惜不见、潜西退叟。一树梅花新月夜，问诗僧魂魄归来否。空亭畔，独搔首。"
    ]
  },
  {
    "id": "adcfe4db9faca879e3a4f61a6ffc28a6",
    "title": "金缕曲·郫县晤李干廷，名作桢，郫县人，庚辰进士，广东知县",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "文彩机云后。六十年、通家孔李，交情依旧。玉貌亭亭人宛在，茗碗炉香消受。是名手、丹青绘就。一笑临风轻富贵，俨萧疏、陶令门前柳。案头牍，尊中酒。",
      "于公治狱传人口。早判将、申韩凉薄，龚黄仁厚。点染烟霞供啸傲，万斛扫除尘塘。云中水、洞天别有。独我荒庄惭弱植，阅沧桑感触兴亡又。昔音稚，今衰叟。"
    ]
  },
  {
    "id": "adcfe4db9faca879e3a4f61abeebf866",
    "title": "金缕曲·郫县晤李干廷，名作桢，郫县人，庚辰进士，广东知县",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "桀桀贞让笑。喜承欢、膝前有子，兴廉举孝。名父箕裘能继续，棣萼竹林偕好。是团圞、家庆新图槁。回忆柏舟伤逝日，嗟苍凉、身世集于蓼。心难转，神光稿。",
      "离鸾寡鹄谁同诵。有姑媳、玉冰清洁，松菊节操。义烈一门光阃史，无怪词坛倾倒。有多少、骚客摛文藻。我与贤郎投缟纻，羡陶欧范堪师表。兰猷然，笔花绕。"
    ]
  },
  {
    "id": "adcfe4db9faca879e3a4f61a8a355957",
    "title": "金缕曲·郫县晤李干廷，名作桢，郫县人，庚辰进士，广东知县",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "池沼明如镜。看一水、盈盈中有，名媛之影。相见佳苻蹂躏后，豺虎戕人性命。拼一死、曹娥比劲。乱世几能全骨肉，玉石同归余烬，千秋万古、遗孤愤。空搔首，天难问。",
      "昌黎有嫂贤名甚。赖阿叔、表彰心挚，流传愈盛。使者輶轩劝问俗，节烈铮然堪悯。荷皇恩、旌门宠贵。洛浦凌波芳躅继，只风景苍凉惹幽恨。秋草绿，夕阳冷。"
    ]
  },
  {
    "id": "adcfe4db9faca8798018fde3bbb0bb83",
    "title": "台城路小春念八日，偕友人游望丛祠感赋",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "蚕丛柏灌初开国。遗基又承杜宇。鳖墓云封，鹃城日朗，俊游合携俊友。魂归何处。只三径烟霞，几堆尘土。翠筱红墙，行人凭吊自来去。",
      "当年群雄角逐，有君臣揖让，明农治水。运继唐虞，功希禹稷，西蜀山河永固。淳风已古。笑五季六朝，中原割据。称帝称王，天下遂多事。"
    ]
  },
  {
    "id": "adcfe4db9faca87982cca42054392065",
    "title": "满江红·冬月初六日，偕向君南皋过新繁，吊双忠墓",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "新室苛残，成就了、两公奇烈。可想见、贯日精忠，凌霄浩节。取义成仁原不忝，田夫野老犹能说。算几人、遗臭几留芳，寒奸魄。",
      "早梅天，吊英杰。丛柏林，寻碑碣。对蔓草颓垣，予怀如结。一代汗青杨子耻，千年化鼻苌弘血。到后来、节义盛东京，闻风悦。"
    ]
  },
  {
    "id": "adcfe4db9faca879b870bc2b66adc08f",
    "title": "探春令·成都除夕",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "锦城灯火，今宵除夕，伴人孤榻。听晓钟未到犹余腊。",
      "爆竹里、市声杂。残年风雪双扉阖。不眠闷空纳。料乡园笑语，雏孙洽。压岁钱盈箧。"
    ]
  },
  {
    "id": "adcfe4db9faca879c63eb9a49741ce01",
    "title": "貂裘换酒彭县赠向君南皋，名步瀛，戊戌进士，官至贵州劝业道",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "斗室书生起。近识得、风流地主，满门桃李。丛菊傲霜余秋色，架上纷罗文史。南面王、何以易此。不速客来招入幕，更殷勤、联袂携游屐。古兰若，且随喜。",
      "峥嵘宝塔凌霄起，问何年、龙飞破壁，一隅倾地。煮茗山僧留共话，宝相庄严绝世。半日中、消除暇晷。莫负故人鸡黍约，又天彭酒熟为君醉。游山兴，自今始。"
    ]
  },
  {
    "id": "adcfe4db9faca879c63eb9a49105d673",
    "title": "貂裘换酒彭县赠向君南皋，名步瀛，戊戌进士，官至贵州劝业道",
    "authorName": "李炳灵",
    "authorId": "adcfe4db9faca879d1457b72d1457b72",
    "dynasty": "清",
    "content": [
      "草阁红梅灿。趁今朝、风轻日朗，春华堪玩。把酒花前闻笑语，谁写檀心数点。",
      "爱剩粉、零脂满院。何日经营松菊径，斜从瀛岛游应倦。",
      "与梅约，开尊宴。故园消息无邮使，奈一年、绮窗孤负，萍飘蓬转。",
      "画一禅心同领略，清梦罗浮未远。但感时、泪痕空溅。",
      "招隐诗成香雪海，喜孤山处士今重见。月明下，鹤雏伴。"
    ]
  },
  {
    "id": "adcfe4db9faeae9fd8af1a74f9b3ad65",
    "title": "清平乐·宫词",
    "authorName": "张学圣",
    "authorId": "adcfe4db9faeae9fd1457b72d1457b72",
    "dynasty": "清",
    "content": [
      "昭阳春暖。风送歌声远。舞罢霓裳归院晚。凝醉海棠红软。",
      "窗前鹦鹉娇呼。锦帷春梦如酥。女伴相邀斗草，云鬟起倩人梳。"
    ]
  },
  {
    "id": "adcfe4dba0a217fbb253d4d1cfeb1e11",
    "title": "柳枝词",
    "authorName": "悟霈",
    "authorId": "adcfe4dba0a217fbd1457b72d1457b72",
    "dynasty": "清",
    "content": [
      "频年游子唱《骊歌》，杨柳其如送别何。毕竟不知攀折苦，长条更比去年多。"
    ]
  },
  {
    "id": "adcfe4dba11684bc698e4dfde24876f1",
    "title": "蝶恋花·得梅垞书",
    "authorName": "李美",
    "authorId": "adcfe4dba11684bcd1457b72d1457b72",
    "dynasty": "清",
    "content": [
      "风定高楼笼月晕。秉烛殷勤，尺素从头认。豆蔻梢头清露润。丁香枝上游蜂稳。",
      "酒醒夜寒翻抱恨。未准归期，误了何须问。满目凄其人意闷。隔溪渔笛三声近。"
    ]
  },
  {
    "id": "adcfe4dba125b9b4be198193f2322375",
    "title": "金陵柳枝词",
    "authorName": "钱陆灿",
    "authorId": "adcfe4dba125b9b452947e0a9fe97fff",
    "dynasty": "清",
    "content": [
      "柳丝㒟㒟复萧萧，三月秦淮旧板桥。北里烧残人又嫁，不须风雨也无聊。"
    ]
  },
  {
    "id": "adcfe4dba1c4e67bef7a23f14bf3d09c",
    "title": "满江红·题三泖渔庄图",
    "authorName": "胡慎仪",
    "authorId": "adcfe4dba1c4e67bd1457b72d1457b72",
    "dynasty": "清",
    "content": [
      "古渡扁舟，横系在、柳荫深处。视西风、泖湖秋早，挂帆归去。一片斜阳萦岸曲，半湾流水沿门住。把鱼竿，独坐自忘机，盟鸥鹭。",
      "频领略，烟霞趣。寒复暖，朝还暮。趁箕踞长啸，逍遥寰宇。茅屋春深鹤梦老，金炉香袅琴心古。劝垂纶，莫漫向衡门，栖迟误。"
    ]
  },
  {
    "id": "adcfe4dba2225918766b437895a3aa19",
    "title": "十六字令",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "堤。畔柳翩跹长短亭。行人去，几长见青青。"
    ]
  },
  {
    "id": "adcfe4dba222591876d9e0f0cb8a2e49",
    "title": "生查子·和钱淑仪查妇人",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "斜月逗湘帘，卷映银河浅。翠幕暮寒生，阵阵西风剪。",
      "蟋蟀入床头，似诉幽人怨。清影到梧桐，寂寞闲庭院。"
    ]
  },
  {
    "id": "adcfe4dba2225918994e9dcc71618d1f",
    "title": "点绛唇·秋闺",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "万籁无声，小园恰是深山静。惜花人病。懒向雕栏凭。",
      "月上高枝，枕弄芭蕉影。帘栊迥。西风绕定。挑落灯花冷。"
    ]
  },
  {
    "id": "adcfe4dba2225918c5320016d546277c",
    "title": "浣溪沙·题杨倩玉闺友远山遗稿",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "怅望巫山一段云。落花飞絮奈温存。莫教容易诉离魂。",
      "蝴蝶枕前思旧梦，杜鹃声里泣馀春。凄风苦雨作黄昏。"
    ]
  },
  {
    "id": "adcfe4dba22259183e523755d4e9f045",
    "title": "浣溪沙·和杨倩玉“那不教人说可怜”起句",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "那不教人说可怜。彩云吹断惜花天。娇春杨柳泣朝烟。",
      "莲子蜂房犹未结，桐丝凤啄已难粘。夕阳楼阁水如天。"
    ]
  },
  {
    "id": "adcfe4dba222591860c03f955fdc90ab",
    "title": "浣溪沙·初夏",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "开到荼蘼花已残。垂帘犹自怯春寒。困人时候雨连纤。",
      "燕子将雏声细细，荷钱虽小叶团团。一庭芳草绿如烟。"
    ]
  },
  {
    "id": "adcfe4dba22259184153574f97a98249",
    "title": "减字木兰花·春晓",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "晓莺破梦。九十春光谁与共。望眼迷离。粉蝶梨花一处飞。",
      "东风无力。小院回廊春寂寂。悄傍妆台。明镜无端引恨来。"
    ]
  },
  {
    "id": "adcfe4dba22259183f9fe3dc91a9662c",
    "title": "减字木兰花·读余夫人《兰馨集》，偶摘佳句，填词寄怀",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "深深庭院。乍卷珠帘朝雨散。云外清江。花里琵琶应绕梁。",
      "梦魂飞去。却怪韶光留不住。远树风微。但见青山列画眉。"
    ]
  },
  {
    "id": "adcfe4dba222591851937c85bfa70097",
    "title": "减字木兰花·前题",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "风来水面。片片落花随涧转。莺语垂杨。佳句题成吐异香。",
      "曈曈旭日。惆怅春风空独立。嫩绿残红。人在芙蓉水阁中。"
    ]
  },
  {
    "id": "adcfe4dba222591851937c85ba0a8971",
    "title": "减字木兰花·前题",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "菱花娇映。巧画娥眉难与并。上苑花开。无数飞红逐浪回。",
      "融融淑气。袅袅芙蕖初出水。燕语流香。寂寞重门春恨长。"
    ]
  },
  {
    "id": "adcfe4dba22259184da9b4b1f2fa9c4b",
    "title": "阮郎归·送别长姊父夫人",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "临风洒泪唱骊歌。啼痕沁薄罗。小楼又见雁南过。秋风秋雨多。",
      "思缱绻，怨蹉跎。愁肠似掷梭。开轩对月问姮娥。此情可奈何。"
    ]
  },
  {
    "id": "adcfe4dba2225918f6ab2634746ed9e0",
    "title": "西江月·题海昌陈相国夫人徐湘萍《拙政园词》后。",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "灯火平津阁上，莺花拙政园中。五云深处凤栖东。一枕辽西幽梦。",
      "苏蕙回文锦字，班家团扇秋风。龙吟鹤和几人同。声压南唐北宋。"
    ]
  },
  {
    "id": "adcfe4dba2225918a9aab9a505b0c3c9",
    "title": "南歌子·寄七秭查夫人眉令",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "翠钿同时换，冰弦对月调。娥眉犹忆一般描。肠断离人，风雨听吹箫。",
      "寂寞愁春尽，殷勤记昨宵。休将短棹逐春潮。何日重来，研露共题蕉。"
    ]
  },
  {
    "id": "adcfe4dba2225918a18d34e845ed86e4",
    "title": "南歌子·寄四姊吴夫人山容",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "刺绣工夫巧，评棋逸兴赊。西园携手看蜂衙。无数闲情，都付夕阳斜。",
      "世事流如水，人情幻似花。一庭香雪冷窗纱。两地愁怀，应共此些些。"
    ]
  },
  {
    "id": "adcfe4dba2225918a746b4d009b62b5a",
    "title": "南乡子·送七姊还海昌",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "细雨动离愁。牙尺并刀记小楼。不道今宵真个别，难留。怪煞风前一叶舟。",
      "锦字莫沉浮。双鲤频看溪水流。三尺瑶琴还在壁，凝眸。指上宫商叹白头。"
    ]
  },
  {
    "id": "adcfe4dba22259181f0d3d86ae07f22d",
    "title": "蝶恋花·春闺",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "为惜明花春起早。人比花娇，添个莺簧巧。十二栏杆都倚到。东风牵惹游丝袅。",
      "嫩日窥窗风景好。青粉墙东，红紫光相照。结伴踏青闲斗草。只愁花信催人老。"
    ]
  },
  {
    "id": "adcfe4dba22259189e427e7190e5f9ce",
    "title": "爪茉莉寄如嫂方眉士",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "独坐纱窗，听风凄雨苦。雕栏外、云歌柳舞。兽炉烟袅，有谁共、知心密语。又几回、漫托瑶琴，争奈琴心不许。",
      "寄题分韵，倚屏山、颦眉妩。蓦地里、闲愁无数。花笺砑就，难写愁肠千缕。细沉吟、试问愁来何处。为甚竟迷出路。"
    ]
  },
  {
    "id": "adcfe4dba2225918d12f7ba33d445ddf",
    "title": "满江红·春去",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "九十春光，看飞絮、凭空潇洒。昼渐永、短红长绿，香飘兰麝。寂寞燕归芳草岸，凄凉烟锁斜阳下。怎风轻云淡养花天，都催谢。",
      "梅花赋，莲花社。菱波皱，春山画。倚云屏兀坐，鸾笺慵砑。架上荼蘼吹晓雨，帘前鹦鹉调新话。更杜鹃啼血到无声，难留也。"
    ]
  },
  {
    "id": "adcfe4dba22259188df9a01b15990f5d",
    "title": "意难忘春日感怀，寄七妹查夫人",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "晓日烘窗，看柳眠花笑，做尽春光。远山横黛绿，碧水卸馀香。千叠意、九回肠。但抚景凄怆。任满庭、红情紫态，蝶乱蜂忙。",
      "堪伤去路茫茫。见寻春士女，逸兴如狂。偎花识面去，对月又相将。帆影断、暮云傍。有归雁成行。更那堪、花阴寂寂，月转西廊。"
    ]
  },
  {
    "id": "adcfe4dba2225918e4aac000c29fb7ff",
    "title": "多丽·秋夜",
    "authorName": "钟筠",
    "authorId": "adcfe4dba2225918d1457b72d1457b72",
    "dynasty": "清",
    "content": [
      "倚回廊。西风初透罗裳。夜沉沉、碧天如画，银河远泻垂杨。问何处、野猿啼啸，曾经见、孤雁翱翔。绣户寒砧，谯楼戍鼓，数声和月到纱窗。回文字、争传苏蕙，愧杀谢秋娘。",
      "更何须，莺调蝶拍，柳舞桃妆。忆年时、花开旧院，黄鹂巧弄笙簧。按红牙、歌翻新律，擎玉斝、杯底生香。露冷烟青，桑移海换，教人底处问秋光。又无端、砌蛩悲咽，桐叶响银床。凝思里，夜阑人静，灯影幢幢。"
    ]
  },
  {
    "id": "adcfe4dba23cadc8998d26a0f132cf80",
    "title": "凤凰台上忆吹箫·赠徐玉真校书",
    "authorName": "李华（澹卿）",
    "authorId": "adcfe4dba23cadc8d1457b72d1457b72",
    "dynasty": "清",
    "content": [
      "翠袖轻翻，单衫软衬，依依小立人前。爱绣鞋纤窄，半露裙边。为问来因底事，羞无语、一笑嫣然。防侬妒，自除粉黛，不整花钿。",
      "芳年。自嗟命薄，纵历遍欢场，飘泊谁怜。只练成仙骨，才了尘缘。看取西风黄叶，凋零易、几个能全。何似那、知时暮鸦，绕树回旋。"
    ]
  },
  {
    "id": "adcfe4dba2502c3176e4cfafe5eda905",
    "title": "渔父词",
    "authorName": "朱宗淑",
    "authorId": "adcfe4dba2502c31d1457b72d1457b72",
    "dynasty": "清",
    "content": [
      "黄叶秋风稻蟹肥。鹭鸶晒翅立渔矶。",
      "山翠湿，野花低。沽酒归来月满衣。"
    ]
  },
  {
    "id": "adcfe4dba252d4ff8bbed9d1ce33f277",
    "title": "捣练子",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "春梦杳，晚秋凉。零落芙蕖尚有香。人远天涯红日近，断魂无语立斜阳。"
    ]
  },
  {
    "id": "adcfe4dba252d4ff8bbed9d192539cad",
    "title": "捣练子",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "情脉脉，思悠悠。花自纷飞水自流，青鸟不来春又尽，含愁无那倚妆楼。"
    ]
  },
  {
    "id": "adcfe4dba252d4ff9cf491a1e5bceade",
    "title": "忆王孙",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "远客长途孤寺秋。天寒少个寄书邮。况兼风雨又绸缪。",
      "恨悠悠。一点鸣窗一点愁。"
    ]
  },
  {
    "id": "adcfe4dba252d4fff39c25e09361e484",
    "title": "诉衷情·寄女史赵淑仙",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "难从弱水泛兰舟。悠悠无限愁。天涯契阔空凝望，此恨几时休。",
      "星月小，露华浮。泪盈眸。相思两地，芳魂不隔，梦绕高楼。"
    ]
  },
  {
    "id": "adcfe4dba252d4ff8d41f387c068defc",
    "title": "西江月",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "天上繁星难数，人间万籁无声。忽闻清柝近三更，月照纱厨冷静。",
      "若个情深似海，却怜命薄如冰。吹嘘何日上青云，愁杀灯昏梦醒。"
    ]
  },
  {
    "id": "adcfe4dba252d4fff32f182e76ed9ba8",
    "title": "浣溪沙",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "姹紫嫣红风日佳。心情扰扰似蜂衙。安闲试问是谁家。",
      "花正妍时愁雨妒，月当圆处被云遮。人间薄命不须嗟。"
    ]
  },
  {
    "id": "adcfe4dba252d4ff86b9120201dc98f6",
    "title": "虞美人",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "春过九十馀芳草。门掩经过少。荼麻架上暗香消。尚有深深蛱蝶、趁风娇。",
      "诗篇废却怜春去。难买流年住。小楼独上觉凄凉。只见一池荷净、浴鸳鸯。"
    ]
  },
  {
    "id": "adcfe4dba252d4ffdd40a6f141cb4da8",
    "title": "画堂春",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "夕阳时候薄寒生。依依独自闲行。一群鸿雁带秋声。飞过高城。",
      "揽镜暗伤憔悴，背人偷落红冰。画桥西去是蓬瀛。只隔云程。"
    ]
  },
  {
    "id": "adcfe4dba252d4ffb88f1c0d9c44047d",
    "title": "一剪梅",
    "authorName": "侯承恩",
    "authorId": "adcfe4dba252d4ffd1457b72d1457b72",
    "dynasty": "清",
    "content": [
      "无绪严妆独倚楼。愁在心头。愁在眉头。蓼花风起冷飕飕。欲下帘钩。懒下帘钩。",
      "百和香烟静自浮。琴也慵修。书也慵修。夕阳西堕水东流。怕更听筹。又近更筹。"
    ]
  },
  {
    "id": "adcfe4dba26fd8f4a517633bcf304c6e",
    "title": "忆王孙·与顾仲楣对弈",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "青梅如豆又春残。燕啄飞花到画栏。午梦初回清昼闲。",
      "爇沉檀。红子轻敲睹凤团。"
    ]
  },
  {
    "id": "adcfe4dba26fd8f469885608a5bc0bae",
    "title": "柳枝雨后海棠",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "空阶冷雨湿胭脂。减芳姿。终宵不断泪千丝。为谁痴。",
      "却似绣帏新睡足。欹红玉。一腔幽恨没人知。可怜时。"
    ]
  },
  {
    "id": "adcfe4dba26fd8f45f15e8de13a7c156",
    "title": "愁倚栏令哭柔嘉姊",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "凭栏久，觅芳踪。思无穷。记得玉钩微步处，印残红。",
      "小园花醉春浓。香馥馥、带惹春风。悔煞从前欢宴处，总匆匆。"
    ]
  },
  {
    "id": "adcfe4dba26fd8f474270254b3c5f6da",
    "title": "浣溪沙·偶题",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "渌水潆回石径斜。绕溪一带种梅花。万花深处是侬家。",
      "自写闲情依翠竹，爱看清影浣春纱。小庭风静稳栖鸦。"
    ]
  },
  {
    "id": "adcfe4dba26fd8f4ed7367a06049f3d7",
    "title": "菩萨蛮·早春湖头扫墓",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "六桥积雪晴光射。萧疏疑是云林画。几点远山横。一湖春水平。",
      "墓门斜日静。翠竹迎人冷。极目总销魂。罗巾揾泪痕。"
    ]
  },
  {
    "id": "adcfe4dba26fd8f420e302c59813ed1f",
    "title": "眼儿媚·与双成弟妇雨窗话别",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "一望迷离雨声凄。云压暮山低。萧萧落叶，嗷嗷哀雁，话到西楼。",
      "料得今宵人静后，惆怅掩罗帏。秋蛩吟罢，残灯灭后，有梦初归。"
    ]
  },
  {
    "id": "adcfe4dba26fd8f4aebb6dafb1d0c206",
    "title": "海棠春·立春日作",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "佳人占得春光早。浓艳处、新妆偏好。红穗绿云斜，玉燕金钗袅。",
      "轻笼翠袖低声道。愿岁岁、春光不老。看遍上林花，着意怜芳草。"
    ]
  },
  {
    "id": "adcfe4dba26fd8f4cf9178dbd7a9efa6",
    "title": "清平乐·与柔嘉娣宿河渚看梅",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "乳莺初啭。晓梦梨云断。朝日蓬窗创一线。个里春光偷换。",
      "惜春莫为春愁。罗浮更约重游。记取连床絮语，梅花深处山楼。"
    ]
  },
  {
    "id": "adcfe4dba26fd8f41c169ae3db6fab20",
    "title": "眉峰碧春日与亚清弈",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "深院闲春昼。小篆喷金兽。一杯清茗一枰棋，正杏雨香飞候。",
      "鹦鹉新声溜。蓦地惊回首。无端输却玉搔头，倚屏笑撚花枝嗅。"
    ]
  },
  {
    "id": "adcfe4dba26fd8f4780ebcd23d43ded8",
    "title": "摊破浣溪沙怀亚清",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "月落空庭花影迟。绣屏欹枕梦回时。咫尺城关鸿雁断，即天涯。",
      "半壁青灯临卫贴，一窗寒雨读陶诗。别后深闺无限事，总堪悲。"
    ]
  },
  {
    "id": "adcfe4dba26fd8f44bb5de186db7b86b",
    "title": "鹊桥仙·寄外",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "鸿雁初来，梧桐乍落，正是早秋时节。夜深无计遣愁怀，那更又、灯儿将灭。",
      "罗襦慵解，篆烟微烬，无限幽情难说。低徊脉脉少人知，还幸有、今宵明月。"
    ]
  },
  {
    "id": "adcfe4dba26fd8f4a7f8556faef48ddd",
    "title": "虞美人·本意",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "楚歌画角声声发。脆弱边城月。八千子弟久从龙，一夜雕鞍金甲、散长空。",
      "宁教玉碎君王侧。血染征袍赤。贞魂不肯入关中，岁岁吴江波涨、泣春红。"
    ]
  },
  {
    "id": "adcfe4dba26fd8f42fcf766b4a05b764",
    "title": "踏莎行·秋暮雨霁，偕柔嘉娣游河渚",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "云暗山光，风和竹韵。晚来庭院寒成阵。玉纤无力整残妆，倩人花下扶蝉鬓。",
      "为爱登临，顿消愁闷。烟霞似与蓬莱近。昨宵雨过嫩苔生，归来踏得双鸳润。"
    ]
  },
  {
    "id": "adcfe4dba26fd8f4d5ceacbb68ce370d",
    "title": "踏莎行·秋日偕冯又令过米山堂，时子新痛亡，侄又令复伤仲子，感赋",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "罗幕长垂，愁城难破。岑岑病怯慵梳裹。贫居曲径悄无人，篱门一带秋烟锁。",
      "邻女传来，香车初过。眉峰轻拂云鬟亸。相邀花圃共谈心，临流斜倚寒山坐。"
    ]
  },
  {
    "id": "adcfe4dba26fd8f4231ca329ee3588ae",
    "title": "鹊踏枝寄长嫂查楣思",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "乍暖馀寒春日永。未许莺啼，清昼深闺静。嫩绿柔黄堆小径。晓风催放枝头杏。",
      "怅望瑶姬仙阙迥。数阕新词，镇日和愁咏。几曲阑干还独凭。夜深月过苍苔冷。"
    ]
  },
  {
    "id": "adcfe4dba26fd8f4e74f80193ff579ed",
    "title": "凤栖梧春游",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "闻道海棠开欲谢。日上琼楼，云髻新梳罢。翠黛轻轻纤手画。春衫薄薄熏兰麝。",
      "燕子莺儿飞绿野。游女翩跹，斗草贪欢耍。夺得柔枝盈一把。碎揉花片将人打。"
    ]
  },
  {
    "id": "adcfe4dba26fd8f4c32a880bf609c328",
    "title": "传言玉女",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "帘卷西风，却又早秋时节。药炉声沸，和凉蝉悽切。罗帏向晚，伴我半规新月。嘘嘘愁叹，岑岑病怯。",
      "尺素难凭，乍临笺倦又歇。故人何处，似楚天辽阔。相逢甚日，试剔银灯重说。前期难料，怎教轻别。"
    ]
  },
  {
    "id": "adcfe4dba26fd8f41e14384aa04c9bf9",
    "title": "满江红·庚午五日哭母",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "犹记春时，新梦破、乳莺初啭。曾几日、韶光都尽，骤惊心眼。蒲叶欹风寒翠色，榴花着雨垂红瓣。最伤情、时物总如前，亲难见。",
      "悬艾虎，飘金线。敲画鼓，轰雷电。看儿童绕膝，更教肠断。楚些空传骚客恨，江涛似诉曹娥怨。愿相逢、角黍入重渊，逢亲面。"
    ]
  },
  {
    "id": "adcfe4dba26fd8f4a3c15e7c71d3633d",
    "title": "满庭芳·湖庄观游女",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "绿染芭蕉，红催芍药，纷纷尽斗鲜妍。小楼妆罢，独坐悄无言。自汲流泉煮茗，香细细、清兴泠然。卷帘看，日高烟敛，一抹淡春山。",
      "堤边。游女伴，娟娟楚楚，弱柳风前。更澄波弄影，恍若飞仙。怪煞夕阳西坠，空目断、远水长天。愿化作，萋萋芳草，轻衬一双鸳。"
    ]
  },
  {
    "id": "adcfe4dba26fd8f4a8f22fa0262e7025",
    "title": "烛影摇红·送幼鲲弟北上",
    "authorName": "钱凤纶",
    "authorId": "adcfe4dba26fd8f4d1457b72d1457b72",
    "dynasty": "清",
    "content": [
      "潦倒明湖，频年事事伤心臆。无端忽又唱骊歌，雁阵分南北。岁暮长途作客，整行装、半肩书笈。千山雪拥，万壑云连，大江孤楫。",
      "胜景标题，一枝锦绣江淹笔。遥空时有雁南来，凭寄双飞翼。何日倦游燕国，赋归来、陶舆谢屐。黄莺声里，绿柳阴中，雨蓑烟笠。"
    ]
  },
  {
    "id": "adcfe4dba338edea6ffdaf8a94f67ac1",
    "title": "望江南",
    "authorName": "秦清芬",
    "authorId": "adcfe4dba338edead1457b72d1457b72",
    "dynasty": "清",
    "content": [
      "人静也，独自怯凭阑。戏剥瓜仁排卐字，闲将盏底印连环。",
      "无事上眉湾。"
    ]
  },
  {
    "id": "adcfe4dba3415e673d60e6d1cfc706df",
    "title": "菩萨蛮·自题《望云思亲图》",
    "authorName": "姚若蘅",
    "authorId": "adcfe4dba3415e67d1457b72d1457b72",
    "dynasty": "清",
    "content": [
      "行人不共秋鸿返。劳劳盼断看云眼。悄立倚桐荫。忆亲停素琴。",
      "蕉心秋共卷。梦绕天涯远。不见华峰青。晚风吹竹林。"
    ]
  },
  {
    "id": "adcfe4dba3415e67e429ae791938e6da",
    "title": "如梦令",
    "authorName": "姚若蘅",
    "authorId": "adcfe4dba3415e67d1457b72d1457b72",
    "dynasty": "清",
    "content": [
      "一夜小庭疏雨。添得绿苔如许。晓起自凭栏，几簇玉簪才吐。",
      "无语。无语。闲看虫丝一缕。"
    ]
  },
  {
    "id": "adcfe4dba351f37bc2ebbe3b98359702",
    "title": "鹧鸪天",
    "authorName": "吴怀凤",
    "authorId": "adcfe4dba351f37bd1457b72d1457b72",
    "dynasty": "清",
    "content": [
      "几许情怀恨未完。花枝常向病中看。渐依人面春云薄，欲拾榆钱夜月残。",
      "愁没绪，思无端。低徊镇日自凭栏。东风芳草浑无赖，弱质偏教耐晚寒。"
    ]
  },
  {
    "id": "adcfe4dba37b4d8738501bb9c7d7b931",
    "title": "杨柳枝·词",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "官柳初开一抹眉，武昌城下乍逢时。春来树树烟条绿，欲认何枝是旧枝。"
    ]
  },
  {
    "id": "adcfe4dba37b4d8738501bb96175ae81",
    "title": "杨柳枝·词",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "寒食东风已满城，小枝纤弱拂啼莺。东君不惜离人苦，又向前年折处生。"
    ]
  },
  {
    "id": "adcfe4dba37b4d87d9a9bb1eaf02a180",
    "title": "满江红·和曹顾庵年伯",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "秋近江南，荷香处、绿波烟涨。消永昼、一觞一咏，葛巾无恙。文宴不须陈玳瑁，淋漓醉墨瑶笺上。鲙松陵、新钓四腮鲈，渔家饷。",
      "小鼎中，轻云漾。险韵句，频频唱。也胜它黄公垆畔，共酌村酿。细雨曾催杜老诗，花开不待三郎杖。看群贤满座似神仙，兰亭状。"
    ]
  },
  {
    "id": "adcfe4dba37b4d879a428562e0a94637",
    "title": "满江红·读曹太史原词，再和端之作",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "八斗才华，似大海、紫澜初涨。爱楚俗、年年端节，彩丝驱恙。榴喷早红开午宴，挥毫击钵蒲筵上。缔金兰、珠玉尽名流，欢相饷。",
      "墨花浓，香飘漾。郢市曲，争先唱。笑韵成金谷，漫倾醇酿。何如风雪苦情思，不劳蜡屐携筇杖。比芙蓉出水更天然，难形状。"
    ]
  },
  {
    "id": "adcfe4dba37b4d8790b11c6c10e34c14",
    "title": "满江红·乞叙",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "弄笔涂鸦，愁来似、云兴波涨。许屈指、年华易去，可禁频恙。噩梦几番掷过了，半生心事毫端上。检残篇、绿酒若为消，谁相饷。",
      "风景好，春摇漾。题咏处，曾酬唱。奈寻香摘艳，蝶衔蜂酿。玄晏当今文学老，校书天禄燃藜杖。比无言桃李却多言，雨花状。"
    ]
  },
  {
    "id": "adcfe4dba37b4d87cf896eee54af7e14",
    "title": "满江红·述怀",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "陵谷纷纭，鱼龙混、一江春涨。回首处、平生孤介，弱躯多恙。盼望云霄凡骨重，寸心常锁双尖上。闭深闺、栖处似鹪鹩，齐眉饷。",
      "行乐事，全抛漾。琴书好，休题唱。但梦吟残罢，闲愁酝酿。痴想蓬莱弱水隔，难求缩地壶公杖。叹风风雨雨度馀年，凄凉状。"
    ]
  },
  {
    "id": "adcfe4dba37b4d871d7845fc7d4b736d",
    "title": "玲珑四犯·海棠",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "醉红微折。怕白露阶前，晓寒疏滴。如醉如慵，别是一般标格。嫦娥十分光彩，照娟娟、淡妆颜色。此际那教络纬，报燕归消息。",
      "想画堂、人起珠帘隔。向镜台、鬓边轻摘。看尽娇娆态，堪怜堪惜。早来胭脂雨洗，更那胜、伊愁寂。莫似杜陵老去，悔当年、不曾题得。"
    ]
  },
  {
    "id": "adcfe4dba37b4d87cb8313d267561701",
    "title": "忆江南·四首",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "江南忆，风暖换春衣。如画楼台花夹路，香街人醉玉骢肥。",
      "年少踏青归。"
    ]
  },
  {
    "id": "adcfe4dba37b4d87d7d920074e030868",
    "title": "梅花引",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "晚风寒。晚妆难。玉破帘前冬又残。倚阑干。倚阑干。闲把一枝，无人惟自看。",
      "年年愁过芳菲节。今朝又见花如雪。泪珠弹。泪珠弹。抛却粉奁，不教开镜鸾。"
    ]
  },
  {
    "id": "adcfe4dba37b4d8725e732414effb91e",
    "title": "东坡引·听弦",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "冰弦何处曲。弦畔纤纤玉。珍珠乱泻声声续。断肠销尽烛。断肠销尽烛。",
      "愁多怕听，春山暗蹙。恨往事，心头触。廿年噩梦将人促。残棋刚半局。残棋刚半局。"
    ]
  },
  {
    "id": "adcfe4dba37b4d877c86b6cd99d4e059",
    "title": "瑞鹧鸪·出歌姬",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "筵前檀板试新声。娇喉啭处听春莺。短发齐肩，似束腰肢小，更喜双眸片月清。",
      "杨花本是无情物，等闲化作浮萍。当年费尽黄金。",
      "辛苦缘歌舞，教初成。雨散云飞一梦醒。"
    ]
  },
  {
    "id": "adcfe4dba37b4d874eddb660d185ddb2",
    "title": "千秋岁引·画梅花扇赠尼",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "半夜窗前，一枝墙角。甚处风光到廖廊。东君已许阳和放，笛声何故翻教落。不禁风，偏宜月，休抛却。",
      "笑我半生真命薄。没事被它闲事缚。暗把梅花自评度。清香此际无多日，明朝再到还萧索。驾三车，皈三宝，心相约。"
    ]
  },
  {
    "id": "adcfe4dba37b4d8729dc20d8c7ac8ece",
    "title": "汉宫春·夏景",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "午梦初回，见满庭花影，烟罩香阶。一架浅红深绿，蜀缬云排。纤钩长带，乱纷纭、掩映楼台。畅好似、邻墙上，笑隐双腮。",
      "多是天公有意，怕春光归去，羯鼓相催。倩它暖风浓露，剩染繁开。阑干那畔，无聊长月，几遍徘徊。记得我、因贪艳朵，半空抓住金钗。"
    ]
  },
  {
    "id": "adcfe4dba37b4d8706b771265f9631a3",
    "title": "杏花天",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "今年一倍春光早。燕子话，杏园消耗。马啼踏遍青青草。惹袖东风偏好。",
      "贺太厦、羡伊飞绕。对美景、欢情多少。宵来惊蛰雷声报。满眼曲江花笑。"
    ]
  },
  {
    "id": "adcfe4dba37b4d8771c6d63570f83459",
    "title": "声声慢·夏景",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "莺啼柳外，燕到帘间，雨歇晚凉堪惜。永日迢迢，惟见石榴红折。闲思个人千里，马蹄何处尘陌。新箨解，向数竿青玉，金钗愁画。",
      "塘上荷钱泼露，还似我、相思泪珠常滴。怕点红妆，只写远山双碧。怎生纱橱象簟，清光借、素秋消息。有如雪挂长空，此夜浩魄。"
    ]
  },
  {
    "id": "adcfe4dba37b4d87942adc10599138a9",
    "title": "菩萨蛮·闺情",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "开到蔷薇花事了。双蛾翠叠愁难扫。楼外是天涯。红尘去路赊。",
      "不禁春梦乱。消息经年断。绣带几围宽。熏炉愁夜阑。"
    ]
  },
  {
    "id": "adcfe4dba37b4d87db1e5d49368849a7",
    "title": "画堂春·萱花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "一枝花发北堂幽。无聊长日悠悠。轻风浓日画阑头。绿嫩红柔。",
      "粉蝶不知人意，纷纷来往绸缪。双眉常自曲如钩。莫说忘忧。"
    ]
  },
  {
    "id": "adcfe4dba37b4d87f32f182e29c4907b",
    "title": "浣溪沙",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "曾见西施出浣纱。一钩香迹印弓鞋。绿波红映脸边花。",
      "重到没人山寂寂，满滩银砾净无瑕。夜来春雨水痕加。"
    ]
  },
  {
    "id": "adcfe4dba37b4d8732a58d7d0bbe6a9f",
    "title": "渔家傲·春晓",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "春日春光何处好。窗前数朵梅花早。残梦乍回云缥缈。",
      "魂去杳。香风阵阵吹来巧。枝上青禽声缭悄。分明问我情多少。",
      "万斛闲愁浑不了。无聊自把寒衾搅。"
    ]
  },
  {
    "id": "adcfe4dba37b4d8779bb0013b3cc935d",
    "title": "江城子",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "澄波如练漾残霞。日光斜。照平沙。隔岸酒旗招飐、是谁家。红袖炉边人似玉，留客处，绿杨遮。",
      "落帆风里转船挝。柁咿哑。浪生花。可惜明朝此地、又天涯。拼取十千沽一斗，须笑饮，莫嫌奢。"
    ]
  },
  {
    "id": "adcfe4dba37b4d87b5faa2a0188853db",
    "title": "忆秦娥·秋景",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "虫声咽。星星萤影飞不迭。飞不迭。碧梧风细，夜声凄切。",
      "长空云静音鸿绝。天公谁解修明月。修明月。嫦娥薄命，不胜圆缺。"
    ]
  },
  {
    "id": "adcfe4dba37b4d87897a9faa8cdf2a0e",
    "title": "忆秦娥·冬景",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "兰膏竭。长宵最苦灯儿灭。灯儿灭。梦回无语，纸窗风裂。",
      "迢迢玉漏声悲咽。霜飙搅动檐边铁。檐边铁。频敲枕上，拥衾听雪。"
    ]
  },
  {
    "id": "adcfe4dba37b4d87bcb74e93f4cb4709",
    "title": "河满子·自题弹琴小像",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "最爱朱丝声淡，花前漫抚瑶琴。世上几人能好古，高山流水空寻。目送飞鸿天外，白云远树愔愔。",
      "弹到孤鸾别鹤，凄凄还自沾襟。指下宫商多激烈，平生一片冰心。若话无弦妙处，何须更问知音。"
    ]
  },
  {
    "id": "adcfe4dba37b4d87d7f7b2c99468d86f",
    "title": "凤凰台上忆吹箫·别绪",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "似梦如云，堪怜聚散，魂销烟雨汀洲。见锦帆高举，去也难留。可惜酒浓春暖，阳关唱、一霎成秋。黯然别、无言有泪，半晌低头。",
      "休休。归期知记否，枉自凝眸。叹凤箫声远，空忆绸缪。惟是多情月姊，应照我、两处悠悠。悠悠处、柔肠宛转，寸寸离愁。"
    ]
  },
  {
    "id": "adcfe4dba37b4d87606d191e4180830d",
    "title": "青玉案",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "姑苏曾是繁华处。叹寂寞、闲来住。转眼年光三月暮。几朝晴暖，几番风雨。容易春来去。",
      "帘前隐隐门前路。肠断梁边燕飞去。但是情来惟独语。花间诗酒，塘边箫鼓。烟景漫空絮。"
    ]
  },
  {
    "id": "adcfe4dba37b4d87e8cc4d37422ae24d",
    "title": "一丛花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "天空露爽火西流。篱下一丛秋。翠绡香澹黄花早，听络帏啾啾。陇水悲凉，衡鸿凄侧，种种助人忧。",
      "风清月冷旅窗幽。何处弄箜篌。如思似怨声忉怛，却难怪、宋玉多愁。肠断王孙，魂消蝶梦，百憾在心头。"
    ]
  },
  {
    "id": "adcfe4dba37b4d87fa81d103126ef524",
    "title": "一丛花·又一体",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "画梁春昼燕来时。桃李一枝枝。愁肠似柳千丝乱，只几日、瘦了腰肢。午梦乍回，湘帘不卷，一晌是谁知。",
      "兰膏红豆记相思。拈著皱双眉。鹊声报尽都无准，妒粉蝶、对舞迟迟。鸾镜尘生，鸳衾香冷，红泪滴燕脂。"
    ]
  },
  {
    "id": "adcfe4dba37b4d87c8120d32b7bf0bbe",
    "title": "忆汉月",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "为底愁多欢少。几度梦回人杳。罗纬春暖又春寒，不觉东风过了。",
      "阑干闲倚遍，辜负满庭花草。日斜树影近帘前，燕子不归还早。"
    ]
  },
  {
    "id": "adcfe4dba37b4d87e429ae7940cb371b",
    "title": "如梦令",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "灯与前宵一样，月与前宵一样。斗帐绣罗衾，也与前宵一样。",
      "两样。两样。不见五更天亮。"
    ]
  },
  {
    "id": "adcfe4dba37b4d87f29ff18e94713798",
    "title": "点绛唇",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "春雨春风，睡起花飞散。无心匀面。闷倚栏杆遍。",
      "自卷珠帘，放出双双燕。垂杨院。深下葳蕤，光景深如电。"
    ]
  },
  {
    "id": "adcfe4dba37b4d87cc4ceae4644268c3",
    "title": "绣带子",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "秋到海棠红。珠露滴芳丛。此际禅心如水，阶下数声蛩。",
      "色色更空空。多少事、暮鼓晨钟。须教领取，一庭花影，别是宗风。"
    ]
  },
  {
    "id": "adcfe4dba37b4d875765948418af976d",
    "title": "长相思",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "风也秋。月也秋。数声促织夜悠悠。石畔画阑头。",
      "花也愁。蝶也愁。色空空色梦难留。人事水东流。"
    ]
  },
  {
    "id": "adcfe4dba37b4d87804d9eaa7f8cac8e",
    "title": "醉落魄",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "做秋风雨。一夜海棠开几许。粉融脂晕新妆妩。晓梦犹迷，瞥见娇魂栩。",
      "喑喑络纬如语。关心惹起愁千缕。莫嫌楚客情偏苦。游子天涯，羁绪无今古。"
    ]
  },
  {
    "id": "adcfe4dba37b4d8782fbb48a71a40f8e",
    "title": "斗百花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "一片韶光明媚。当日吴王醉处。园林万点胭脂，人面纷纷相觑。满眼繁华，共看阆苑千年，莫有武陵人住。",
      "蝶蜂争来去。香径花洲，闻道讴歌盈路。行春五马，悠悠隼旗沾絮。戟户森严，几枝乍折红芳，最喜连朝甘雨。"
    ]
  },
  {
    "id": "adcfe4dba37b4d875e4c507b9849ea94",
    "title": "双双燕",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "楼台日暖，倒影池塘，动摇金碧。阑干愁倚，垂杨无力。门外青青草满，埋没尽、当时行迹。争堪白昼迟迟，光射纱窗尘隙。陌上金鞍绣毂。",
      "恨薄悻无端，五陵狂客。撩花惹柳，误煞锦屏琴瑟。转眼匆匆九十。又红雨、桃溪狼藉。愁眠雨过黄昏，一梦等闲抛掷。"
    ]
  },
  {
    "id": "adcfe4dba37b4d871f8de2fe985c9db0",
    "title": "黄莺儿·画苹果花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "别样不胜娇。软丝丝、缀碧条。海棠姿态些儿较。嫩红酥欲消。",
      "淡胭脂带潮。香生玉魇轻含笑。最难描。风情无限，半晌却停毫。"
    ]
  },
  {
    "id": "adcfe4dba37b4d875508df5106d773cc",
    "title": "黄莺儿·樱桃花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "小朵及春开。怪秦源、未解栽。成蹊无语君休爱。微红粉腮。",
      "宜妆笑来。花飞樊素朱唇在。闲根荄。珍禽偏惜，含到莫疑猜。"
    ]
  },
  {
    "id": "adcfe4dba37b4d875b66372c67651b8f",
    "title": "黄莺儿·虞美人草",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "纤影弄轻风。记闲歌、楚帐中。盈盈欲舞轻身动。英雄路穷。",
      "佳人泪红。莲花恨血胭脂重。别重朣。千年艳魄，争忍过江东。"
    ]
  },
  {
    "id": "adcfe4dba37b4d87d88862311d2d0a3e",
    "title": "黄莺儿·梅花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "经岁漫相思。到窗前，破腊时。问伊清瘦因何事。怕东君未知。",
      "看南枝放迟。迢迢驿使谁堪寄。夜来宜。无风有月，把酒对冰姿。"
    ]
  },
  {
    "id": "adcfe4dba37b4d87624110026bdb420a",
    "title": "黄莺儿·洛阳花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "几点守宫砂。茜红生、剪彩斜。一丛嫩绿纤枝亚。轻轻碎霞。",
      "茸茸细芽。胭脂拂绰徐熙画。莫言夸。洛阳名好，休羡牡丹花。"
    ]
  },
  {
    "id": "adcfe4dba37b4d87b4d488eeefa337d7",
    "title": "黄莺儿·杏花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "二月正芳辰。卖花声，满路春。红酥点点胭脂印。海棠是后身。",
      "缃桃是紧邻。美人粉汗含潮晕。一枝新。曲江筵上，探使属何人。"
    ]
  },
  {
    "id": "adcfe4dba37b4d87fc62df90d84a6609",
    "title": "黄莺儿·淡竹叶",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "嫩碧长阶前。似新篁、叶叶烟。黛痕细折天生茜。铜花也欠鲜。",
      "石花也未妍。青螺一点枝头颤。翠为钿。玉台妆罢，宜贴两眉边。"
    ]
  },
  {
    "id": "adcfe4dba37b4d877de059c313ff43fe",
    "title": "黄莺儿·蝴蝶花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "日暖草花芳。满丛开，粉拍光。分明栩栩韩凭样。似临风探香。",
      "怕轻飞过墙。垂须展翅青枝上。石阑边。几回欲画。点笔笑滕王。"
    ]
  },
  {
    "id": "adcfe4dba37b4d87a172686662ee9b6c",
    "title": "黄莺儿·夹竹桃",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "疏影碧云斜。倘嫣生，茜色加。丹葩嫩节春无价。秦人种它。",
      "王猷爱它。纤纤桃竹勾栏下。不争差。香筠苒弱，细碎贴朝霞。"
    ]
  },
  {
    "id": "adcfe4dba37b4d8732247d862f80aeca",
    "title": "黄莺儿·寿李花",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "叶叶自相当。爱翩翩、一树芳。交辉花萼欢无恙。怀思正长。",
      "同根莫妨。绿情体物多名状。细斟量。田荆比并，犹恨雁分行。"
    ]
  },
  {
    "id": "adcfe4dba37b4d877e3bc9ce2b44b0a1",
    "title": "春光好",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "风力软，弄晴天。柳如烟。水满平湖看画船。簇神仙。",
      "百舌黄鹂交语，一声一啭堪怜。好花多在鬓云边。",
      "晓妆鲜。"
    ]
  },
  {
    "id": "adcfe4dba37b4d8746e426ba1b3b9114",
    "title": "春光好·其一·苕川偶题",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "随柳絮，拂榆钱。冶游天。欲问水嬉何处，五湖边。",
      "醉里题将罗扇，归来恰得金钿。走马碧鸡人莫笑，海棠颠。"
    ]
  },
  {
    "id": "adcfe4dba37b4d873c9d593588f6c10a",
    "title": "春光好·其三·立春",
    "authorName": "吴绡",
    "authorId": "adcfe4dba37b4d87d1457b72d1457b72",
    "dynasty": "清",
    "content": [
      "朱阁丽，彩幡轻。好风生。万树梅花一夜明，晓来晴。",
      "锦爆抛残寒色，瑶笙吹出新声。画屧印将琼屑碎，满江城。"
    ]
  },
  {
    "id": "adcfe4dba37f2739ef707ff9ecb96d3b",
    "title": "贺新郎·贺汪伯唐子娶妇",
    "authorName": "张一麟",
    "authorId": "adcfe4dba37f2739d1457b72d1457b72",
    "dynasty": "清",
    "content": [
      "老子擎天手。到年来、婆娑风月，无心圭卣。绣佛长斋隐人海，万事秕糠尘垢。但甘为、哀鸿奔走。酒肉朱门道旁骨，为郎君、积德求佳偶。宾欲醉，筵无有。",
      "桃花流水春深后。见新人、心肠菩萨，同符君舅。玉镜台前青绫幛，昧旦双双上寿。更准备、催妆几首。织就天孙宫样锦，问而翁、被得苍生否。君子曰，众人母。"
    ]
  },
  {
    "id": "adcfe4dba37f2739323c0e07c8b50d59",
    "title": "浣溪沙·贺狄巽公长郎九乾新婚",
    "authorName": "张一麟",
    "authorId": "adcfe4dba37f2739d1457b72d1457b72",
    "dynasty": "清",
    "content": [
      "用九乾元见在田。海虞瑶岛咏胡天。武襄门第月长圆。",
      "西洛才名称国宝，东莱博议本家传。戴铜面具拜张仙。"
    ]
  },
  {
    "id": "adcfe4dba388bba3ee754c58c1e4d260",
    "title": "采莲曲",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "轻舟渺渺泛斜阳，最爱风来水面香。欲折莲花还住手，恐惊花底宿鸳鸯。"
    ]
  },
  {
    "id": "adcfe4dba388bba38f06f6e17e212a5d",
    "title": "捣练子·(1)晓起",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "开绣幕，启朱扉，一片晴光锁翠微。闲步海棠花下立，寻香却羡蝶双飞。"
    ]
  },
  {
    "id": "adcfe4dba388bba3da6dfe3bb995098c",
    "title": "临江仙·寄怀阿嫂",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "虫韵风声添寥寂，新寒初透帘前。无情日月又经年。黄花香满径，不觉已秋天。",
      "记得故园欢聚处，而今回首依然，雪泥犹认旧因缘。衷情何处诉，和泪托云笺。"
    ]
  },
  {
    "id": "adcfe4dba388bba3ce159027abb1763c",
    "title": "临江仙·依韵和二姑",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "落尽丹枫帘不卷，晚来伫立窗前。一别未见又经年。金湖人远隔，雁字结遥天。",
      "况是诗筒遥寄我，开缄情意殷然。三生难断此因缘。阳春难续和，几度拂华笺。"
    ]
  },
  {
    "id": "adcfe4dba388bba3d3e7e4c752c9b9ea",
    "title": "长相思·雨夜怀阿嫂",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "风潇潇，雨潇潇。杜宇声声唤小桥，春寒逗碧绡。",
      "思迢迢，恨迢迢。人隔溪山第几条？归期在那朝？"
    ]
  },
  {
    "id": "adcfe4dba388bba320e38dc23c6e2827",
    "title": "菩萨蛮·春暮",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "流莺啼碎残红落，游丝牵绕秋千索。景物正无聊，愁怀借酒消。",
      "寒风飘绣幕，人瘦怯衣薄。独自怕凭栏，春光冷又残。"
    ]
  },
  {
    "id": "adcfe4dba388bba30447ae9cb86cb9c8",
    "title": "丑奴儿(1)送春",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "无情春色难留住，雨又终宵，风又连朝，怕见飞花过板桥。",
      "重门深掩人憔悴，冷了诗瓢，瘦了吟腰，鹦鹉帘前说寂寥。"
    ]
  },
  {
    "id": "adcfe4dba388bba308afa9d2ac9c7e6b",
    "title": "悼亡词自度(1)",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "花有泪，日无光，可怜膏沐为谁妆？醒也凄凉，梦也凄凉。",
      "月照帘波人不见，空留蛩语咽空房。"
    ]
  },
  {
    "id": "adcfe4dba388bba385675a8b689c2d82",
    "title": "深院月寄怀阿嫂",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "风淡淡，意恹恹，恼听莺声闹晚檐。长夜思君眠不得，月明却怕卷湘帘。"
    ]
  },
  {
    "id": "adcfe4dba388bba371b3648f14efdaa4",
    "title": "鹧鸪天·暮春",
    "authorName": "费墨娟",
    "authorId": "adcfe4dba388bba3d1457b72d1457b72",
    "dynasty": "清",
    "content": [
      "一片伤心对落红，可怜春尽雨声中。帘前飘忽常憎燕，檐下盘旋最恼蜂。",
      "休怨雨，莫愁风，繁华大抵易成空。无端触目消魂处，飞絮飞花满院东。"
    ]
  },
  {
    "id": "adcfe4dba43a4393212685833ce93fa7",
    "title": "菩萨蛮·送春",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "枝头吹尽轻轻絮。小楼乍觉春归去。绣倦玉钗横。开帘燕子声。",
      "白云飞送客。流水溪边急。无计挽春回。空庭自把杯。"
    ]
  },
  {
    "id": "adcfe4dba43a43939b02ba6d7ff38360",
    "title": "菩萨蛮",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "柳丝窈窕阑干曲。微风吹送蔷薇落。蝴蝶一双飞。阶前碧草迷。",
      "雕梁双燕舞。窗外黄鹂语。花眠正寒时。开帘折一枝。"
    ]
  },
  {
    "id": "adcfe4dba43a43939b02ba6dddee2b33",
    "title": "菩萨蛮",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "绮窗深掩微微月。轻寒又是秋千节。花影一枝斜。疏星映碧纱。",
      "夜长人绣倦。懒把湘云卷。玉漏一更更。声声听晓莺。"
    ]
  },
  {
    "id": "adcfe4dba43a4393766b43785415335a",
    "title": "十六字令",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "楼。自倚阑干忆旧游。湘帘上，闲挂小银钩。"
    ]
  },
  {
    "id": "adcfe4dba43a4393f29ff18ee4deecbf",
    "title": "点绛唇",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "才得春来，玉阑西畔花无数。闲游玩处，只道春常住。杜宇频催，已是春将去。",
      "空凝伫。连天飞絮。不见春归路。"
    ]
  },
  {
    "id": "adcfe4dba43a4393a66317869279ebac",
    "title": "更漏子",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "听幽蛩，鸣玉砌。月影重门深闭。清露冷，漏声微。敲窗败叶飞。",
      "帘半卷。人微倦。闲倚薰笼题扇。炉烟袅，画屏深。添香学抚琴。"
    ]
  },
  {
    "id": "adcfe4dba43a439388f59c8d78b1746e",
    "title": "清平乐·茉莉",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "娉婷绝色。斜倚疏篱侧。玉蕊冰绡争忍折。况照一轮明月。",
      "罗衣逗满清香。夜深独倚回廊。不减江梅风韵，影儿袅娜横塘。"
    ]
  },
  {
    "id": "adcfe4dba43a43938a4c92d6bff83a56",
    "title": "菩萨蛮·月夜",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "琼箫吹彻黄昏月。清光满院如铺雪。帘卷曲阑干。秋窗掩暮寒。",
      "疏星摇碧落。风冷罗衣薄。塞雁断云飞。林间影渐稀。"
    ]
  },
  {
    "id": "adcfe4dba43a4393154effbd3e22d3d1",
    "title": "浪淘沙",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "无事凭阑干。玉笛声闲。软红零落暗香残。不道春风馀几日，花已阑珊。",
      "砌下落梅寒。怎忍频看。清池春水碧潺潺。一片随波何处去，能否重还。"
    ]
  },
  {
    "id": "adcfe4dba43a4393aef40a4adedfbecc",
    "title": "疏影·赋得蛛丝网落花",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "檐蛛暝织。放游丝一缕，黏住香魄。满地馀芳，不卷重帘，正怯晚来凄寂。东风又是频吹送，共柳絮、一般轻别。忍看它、罥尽残红，春去这番难觅。",
      "淡月深林乍影，小楼凝望处，悬布篱隙。恰似闲愁，系得芳心，一刻几回欹侧。多情凤子寻香梦，想叶底、双双怜惜。莫教它、粉翅飞来，随着春魂狼藉。"
    ]
  },
  {
    "id": "adcfe4dba43a43936fc82b0f9b8629fd",
    "title": "水龙吟·瓶中桃花，追和先伯父原韵",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "一枝掩映窗纱，殷勤留得春风在。年时记得，点脂匀粉，而今未改。烂漫娇红，参差软绿，未禁憔悴。问天涯多少，絮翻丝罥，乱点向、斜阳外。",
      "独立银屏无语。恐飘零、凄凉含泪。淡月飞来，疏帘乍卷，影摇风碎。又怕夜阑，子规啼处，惹它无寐。把琼钩押下，湘云深护，莫教轻坠。"
    ]
  },
  {
    "id": "adcfe4dba43a439366088e45220ee7d7",
    "title": "水龙吟·白莲",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "云光月色娟娟，玉颜素靥迎风起。娇姿绰约，含情欲笑，亭亭步细。照水窥妆，凌波弄影，嫣红羞避。想天孙凉夜，冰丝织就，飞落在、银塘里。",
      "一桁晶帘半卷。小阑干、露凝犹倚。翠合藏珠，玉盘笼粉，暗香时递。怕是秋风，猛然惊觉，飘零容易。看明珰乱坠，芳心最苦，向人垂泪。"
    ]
  },
  {
    "id": "adcfe4dba43a4393f35fed0bed134ce4",
    "title": "满庭芳·蔷薇",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "艳似调朱，娇如约粉，几枝袅娜迎风。嫣然带笑，颜色有谁同。粉蝶枝头时度，花影下、积翠重重。苍苔畔，清池一曲，低照影溶溶。",
      "湘帘终日卷，曲阑干外，时透香浓。好相将携手，缓步芳丛。正对花前一醉，酒醒时、两袖飞红。嬉游晚，一钩明月，掩映画桥东。"
    ]
  },
  {
    "id": "adcfe4dba43a439323ed91fd19ff29f7",
    "title": "南浦·池上",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "槛外碧潺潺，看縠纹，乍生细浪如缬。春草绿初匀，新涨后、石隙幽泉呜咽。飘来花片，都付与翠波流彻。粉香依约逐轻鸥，争教尘涴颜色。",
      "垂杨蘸影依依，疏蘋微动处，鱼儿刚没。归燕掠波来，纶丝上、惊起蜻蜓双翼。晚霁云开，恰全浸一轮明月。小桥联袂低吟缓，正是薄寒时节。"
    ]
  },
  {
    "id": "adcfe4dba43a4393084cc97d93899d53",
    "title": "水龙吟·纳凉",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "垂杨低蘸银塘，浮萍乍碎波纹细。一庭明月，满园清景，晚凉天气。石隙流泉，林梢坠鹊，微风徐起。看回廊曲曲，萧萧竹影，更深后、还凭倚。",
      "团扇罗衣自乐，卷湘帘、画栏十二。水映疏星，阶凝白露，暗蛩鸣砌。银汉西斜，浮云渐远，碧天如洗。掩重门、小径归来，试问夕花开未。"
    ]
  },
  {
    "id": "adcfe4dba43a439326eacdf90cf8cb25",
    "title": "菩萨蛮·步月，偕大姊赋",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "遥看碧瓦清光冷。粉墙东畔重门静。伫立倚回廊。惊飞两袖霜。",
      "浮云倚宝鉴。淡影垂垂泛。漏尽晓风寒。倾低白玉盘。"
    ]
  },
  {
    "id": "adcfe4dba43a4393a5773dce6589b3c9",
    "title": "菩萨蛮·春夜",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "柳丝轻漾纱窗影。篆痕低绕云屏锦。风细晚烟晴。奁开宝镜明。",
      "玉阶堆湿翠。露腻花如醉。帘卷曲阑低。月移林影迷。"
    ]
  },
  {
    "id": "adcfe4dba43a4393a5773dce9d72ef3b",
    "title": "菩萨蛮·春夜",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "春山月皎银屏翠。鹧鸪香暖罗襦醉。一径落花低。露溥梅子肥。",
      "苍筤摇懒影。斜倚蔷薇冷。随意拨金猊。流莺窗外啼。"
    ]
  },
  {
    "id": "adcfe4dba43a4393154effbd3fac4a9d",
    "title": "浪淘沙",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "细雨洒无声。终日潮生。黄鹂不耐昼冥冥。却向枝头啼宛转，唤醒春阴。",
      "晚照满中庭。垂下湘云。蛛儿也解惜新晴。百尺游丝黏落絮，不碍红英。"
    ]
  },
  {
    "id": "adcfe4dba43a4393154effbd0307002f",
    "title": "浪淘沙",
    "authorName": "张珊英",
    "authorId": "adcfe4dba43a4393d1457b72d1457b72",
    "dynasty": "清",
    "content": [
      "花影正亭亭。卷上帘旌。素娥有意欲相亲。恁耐浮云时掩映，做弄阴晴。",
      "碧落浪翻银。涌上江鳞。一庭春色不分明。安得好风吹散也，依旧冰轮。"
    ]
  },
  {
    "id": "adcfe4dba473add8eb185898dea53b01",
    "title": "三字令·惜春",
    "authorName": "张学仪",
    "authorId": "adcfe4dba473add8d1457b72d1457b72",
    "dynasty": "清",
    "content": [
      "莺语唤，晓妆残。卷帘看。山芍药，一枝丹。惜春蘩，能几日，又阑珊。",
      "添远恨，翠眉攒。泪珠弹。斜暗想，倚回阑。不如他，双燕子，两相安。"
    ]
  },
  {
    "id": "adcfe4dba4e56fd05a336edf3eb9410f",
    "title": "踏莎行·见《词综补》",
    "authorName": "席慧文",
    "authorId": "adcfe4dba4e56fd0d1457b72d1457b72",
    "dynasty": "清",
    "content": [
      "禁苑乌啼，鼎湖龙撇。琼枝惨遇红羊劫。青门路断入空门，凄凉旧事凭谁说。",
      "蜀镜云沉，秦箫露咽。生怜明月圆还缺。千秋遣恨九重恩，一齐付与檀槽拨。"
    ]
  },
  {
    "id": "adcfe4dba4e56fd0eef8be80230e72b9",
    "title": "鹊踏花翻见《词综续编》",
    "authorName": "席慧文",
    "authorId": "adcfe4dba4e56fd0d1457b72d1457b72",
    "dynasty": "清",
    "content": [
      "露咽秦箫，云沉蜀镜，青门路断无人识。孰将旧事繁华，旧梦凄清，一齐付与寒螀泣。",
      "依稀豪竹间哀丝，当筵细谱龟兹律。写出。多少王康调逸，泪痕和墨如铅泻。",
      "回想噤苑乌啼，鼎湖龙化，落叶添萧瑟。千秋遗恨怕重提，生怜明月圆还缺。"
    ]
  },
  {
    "id": "adcfe4dba4f242e5a4b3626d63c07919",
    "title": "清平乐·春尽，和姊锳作",
    "authorName": "关锜",
    "authorId": "adcfe4dba4f242e5d1457b72d1457b72",
    "dynasty": "清",
    "content": [
      "晚楼雅定。帘卷东风紧。弱酒乱浇心上冷。摇碎一窗灯影。",
      "灵魂不肯轻销。无端瘦减侬腰。却又无愁无病，等闲过了今朝。"
    ]
  },
  {
    "id": "adcfe4dba526a423d34ae8429278fbf1",
    "title": "忆王孙·春花月夜",
    "authorName": "唐元观",
    "authorId": "adcfe4dba526a423d1457b72d1457b72",
    "dynasty": "清",
    "content": [
      "月上妆楼花影偏。花浓月淡映湘帘。爱月怜花人未眠。",
      "整花钿。学拜深深花月前。"
    ]
  },
  {
    "id": "adcfe4dba526a423157dc9138dcc0dea",
    "title": "醉公子·题轩外竹",
    "authorName": "唐元观",
    "authorId": "adcfe4dba526a423d1457b72d1457b72",
    "dynasty": "清",
    "content": [
      "庭栽千个绿，好把南华读。我爱此君幽。琅玕戛玉钩。",
      "寄情时觅句，枕瑟常眠里。破壁长孙枝，思君十二时。"
    ]
  },
  {
    "id": "adcfe4dba526a423891081062a826533",
    "title": "鹧鸪天·和外，咏柳",
    "authorName": "唐元观",
    "authorId": "adcfe4dba526a423d1457b72d1457b72",
    "dynasty": "清",
    "content": [
      "叶叶撩人太瘦生。枝枝荡漾最轻盈。长堤驿路随云断，小阁疏帘伴月明。",
      "邀舞燕，住啼莺。风流张绪是多情。几回欲寄回文字，万缕千丝织未成。"
    ]
  },
  {
    "id": "adcfe4dba526a4236940705c807ec80e",
    "title": "临江仙·题山园遥青阁",
    "authorName": "唐元观",
    "authorId": "adcfe4dba526a423d1457b72d1457b72",
    "dynasty": "清",
    "content": [
      "野径苔荒客少到，双扉春昼常关。朱栏曲曲水流湾。",
      "莺啼修竹里，犬吠白云间。",
      "远翠飞来白似练，望中碧浪青山。桃花烂漫竹成斑，杖藜沽酒出，麋鹿采芝还。"
    ]
  },
  {
    "id": "adcfe4dba58dfff0caaeabbb6156956f",
    "title": "百字令江亭词并序",
    "authorName": "杨度",
    "authorId": "adcfe4dba58dfff0d1457b72d1457b72",
    "dynasty": "清",
    "content": [
      "一亭五羊，剩光宣朝士，重来醉倒。城廓人民今古变，不变西山残照。老憩南湖，壮游瀛海，少把潇湘钓。卅年一梦，江山人物俱老。",
      "自古司马文章，卧龙志业，无事寻烦恼。一自庐山看月后，洞彻身心俱了。处处沧桑，人人歌哭，我自随缘好。江亭三叹，人间哀乐多少。"
    ]
  },
  {
    "id": "adcfe4dba58dfff00d9c0c89cb213d88",
    "title": "未知调名",
    "authorName": "杨度",
    "authorId": "adcfe4dba58dfff0d1457b72d1457b72",
    "dynasty": "清",
    "content": [
      "落花却送客归去。呖莺又呼留住。燕子楼边，玉人吟处。世事渺无依据。",
      "只碧草春波，已成今古。江南多少才子，对六朝台榭，泪洒烟雨。不是春愁，更非别怨，别有伤心情绪。东风借与，把匝地、狂花漫天飞，吹入空江，断肠流水处。"
    ]
  },
  {
    "id": "adcfe4dba58dfff0fa82916982919e12",
    "title": "西江月·夜泛赤壁",
    "authorName": "杨度",
    "authorId": "adcfe4dba58dfff0d1457b72d1457b72",
    "dynasty": "清",
    "content": [
      "目对一江风月，心怀万古英雄。风流如在亦如空。前后浪头相送。",
      "阅世谁如朗月，成功只有东风。江山人物古今同。尽入扁舟一梦。"
    ]
  },
  {
    "id": "adcfe4dba58dfff0491ce71b87e4fdfa",
    "title": "念奴娇·为易硕甫题画",
    "authorName": "杨度",
    "authorId": "adcfe4dba58dfff0d1457b72d1457b72",
    "dynasty": "清",
    "content": [
      "人生如寄，问松乔，几生修到仙侣。往返高风沧海变，惟有梅香自媚。却怪王孙，人间频到，懒把琼笙吹。生生轮转，神仙亦受情累。",
      "我亦小谪蓬莱，风流诗酒，游戏潇湘际。人世不如仙界乐，天姥梦中犹记。好住缑山，人间此后，跨鹤休重至。崔娘已渺，此生更少知几。"
    ]
  },
  {
    "id": "adcfe4dba6663334b0de1b21d85fd297",
    "title": "生查子·垂柳，呈外",
    "authorName": "王琛（洛珍）",
    "authorId": "adcfe4dba6663334d1457b72d1457b72",
    "dynasty": "清",
    "content": [
      "春丝难自持，殷勤动檐马。檐马未停声，郎马嘶花下。",
      "归鞭笑语迎，共入荼蘼架。嗔柳太无情，薄幸教伊打。"
    ]
  },
  {
    "id": "adcfe4dba6663334fb83c0119ab753d2",
    "title": "卜算子·西园同唐静因夫人咏紫薇",
    "authorName": "王琛（洛珍）",
    "authorId": "adcfe4dba6663334d1457b72d1457b72",
    "dynasty": "清",
    "content": [
      "可怜百日花，清露垂垂湿。络索鲛绡霞帔重，临风人独立。",
      "小榭月朦胧，曲沼波光织。院落沉沉灯火深，弦繁催管急。"
    ]
  },
  {
    "id": "adcfe4dba66633343bd95909b93206a7",
    "title": "谒金门·遥青阁春晚",
    "authorName": "王琛（洛珍）",
    "authorId": "adcfe4dba6663334d1457b72d1457b72",
    "dynasty": "清",
    "content": [
      "春正好。桃李满院开了。草色青青帘逼绕。落红童未扫。",
      "一望云迷山杳。嗔杀卷中人老。燕子双双归恁早。卷帘月挂小。"
    ]
  },
  {
    "id": "adcfe4dba666333467a322b887d61c51",
    "title": "鹧鸪天·题山园，和束佩君",
    "authorName": "王琛（洛珍）",
    "authorId": "adcfe4dba6663334d1457b72d1457b72",
    "dynasty": "清",
    "content": [
      "地僻林深人迹稀。重阴寂寂掩双扉。竹窗半启炉烟细，残梦初醒酒力微。",
      "云作盖，芰为衣。山容黯淡水光低。鸟啼花落消长昼，小立空阶月到西。"
    ]
  },
  {
    "id": "adcfe4dba6687c540cd5cd5099c72801",
    "title": "清平乐·菊",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "淡香初透。寂寂人何瘦。十二湘帘才卷后。只有东篱如旧。",
      "何妨品自孤芳。任它未合时妆。耐得风霜已耳，从来不藉春光。"
    ]
  },
  {
    "id": "adcfe4dba6687c54901b55502da83d00",
    "title": "浪淘沙·夏夜同乡甫兄镕捧琴姊作",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "热得苦分明。小立闲庭。合来花下展桃笙。忽见一星和露锥，添个流萤。",
      "烟不上银屏。竹亦无声。薄云几片太凄清。正把疏帘才下也，已是三更。"
    ]
  },
  {
    "id": "adcfe4dba6687c5401f221fa85e86b4d",
    "title": "虞美人·秋夜共亦琴五妹望月",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "长河万里光如洗。明月飞来矣。桐阴满地几分寒。又见随风一叶、上阑干。",
      "虾须不卷猊香冷。漏是今宵永。几回呼妹看萤流。恰喜轻罗小扇、未曾收。"
    ]
  },
  {
    "id": "adcfe4dba6687c546b4b842bc8c49bbf",
    "title": "临江仙·苔",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "满地蒙蒙铺未遍，望来非雾非烟。几行惟借屐痕添。绿凭分细草，青不上疏帘。",
      "几日东风寒又重，奈它亭下台边。采叶时分落花天。不关春长养，惟爱雨廉纤。"
    ]
  },
  {
    "id": "adcfe4dba6687c541121a0ed80aad224",
    "title": "谒金门·帘同乡甫二兄作",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "游丝袅。隔住绿窗初晓。一桁波纹青未了。雨馀凉更好。",
      "几缕篆烟低绕。映上半阶芳草。十二回栏遮不少。燕来休又早。"
    ]
  },
  {
    "id": "adcfe4dba6687c5437ec9dd5a5484bd5",
    "title": "菩萨蛮·冬夜",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "女红夜半忙无了。北风凉透灯光小。几缕擘红丝。芙蓉穿一枝。",
      "三更窗乍白。莫是天将雪。呼婢卷帘看。满阶清月寒。"
    ]
  },
  {
    "id": "adcfe4dba6687c5494dc87802b844f39",
    "title": "望江南舟中同外周炳如文耀作",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "云如积，舟已入空冥。十里山光随岸绿，半江蒲影压蓬青。天正晚来晴。",
      "帆初卸，过了几多程。近水人家全板屋，沿村戍堠老行营。此地太凄清。"
    ]
  },
  {
    "id": "adcfe4dba6687c546ffdaf8a4dcb5c91",
    "title": "望江南",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "天将夕，四望又迷蒙。远树傍村全罩黑，乱山涵日尚馀红。鹭影入沙中。",
      "烟初暝，路不辨西东。数点红灯知有艇，一声清磬在何蜂。奈此去匆匆。"
    ]
  },
  {
    "id": "adcfe4dba6687c54078fbacc4aa3aacf",
    "title": "采桑子·秋夜同外合江楼望新月",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "高楼西畔平栏北，天净如波。云薄如罗。白鹤峰前光几多。",
      "一钩乍乍寒于水，鬟正修螺。江又浮鹅。只此秋容无奈何。"
    ]
  },
  {
    "id": "adcfe4dba6687c543148811fa939efa3",
    "title": "浣溪沙·秋夜",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "银漏声沉篆半残。几回亲自注沉檀。莫将纤指故轻弹。",
      "怕向水晶帘下立，今宵偏是十分寒。桐阴扶月上阑干。"
    ]
  },
  {
    "id": "adcfe4dba6687c54fe9ed6b3e8b7eef4",
    "title": "醉太平·小西湖夜望",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "湖光似秋。月光似钩。是谁开放扁舟。在湖中夜游。",
      "萧萧寺楼。蒙蒙渡头。西风黄叶悠悠。六如亭上愁。"
    ]
  },
  {
    "id": "adcfe4dba6687c547f6f3592cc424814",
    "title": "眼儿媚·镜",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "谁把云中月取来。置向小妆台。等闲正好，银钩高卷，红幔轻开。",
      "晓时准料双眉画，相照又低回。我心似尔，明真如水，清得无埃。"
    ]
  },
  {
    "id": "adcfe4dba6687c547c66c8a6b37d86aa",
    "title": "菩萨蛮·夜坐待月不至",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "一庭人立花如雾。栏杆红上罗衣素。待月月何迟。薄帘初卷时。",
      "几回烦未语。蝙蝠来迟去。夜已二更残。碧云阶下寒。"
    ]
  },
  {
    "id": "adcfe4dba6687c5499fc71d60cc6a8f5",
    "title": "金缕曲·落花",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "无计春光老。怅回廊、蝶魂刚醒，莺愁未了。闷把银钩垂不上，偏是沾衣风小。任铺遍、一阶慵扫。每借栏杆低护住，几多时、却又依芳草。休独立，空庭悄。",
      "梦回怎奈纱窗晓。转妨它、蛛丝半罥，蜂须乍搅。两架秋千人已去，落向墙头更好。莫须怨、玉箫声渺。□□□□□□□，月明时、特地添烦恼。谁又管，绿阴早。"
    ]
  },
  {
    "id": "adcfe4dba6687c54dec31eaef878025b",
    "title": "满江红·阑干。同外作",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "数处回环，把十二、画屏围上。恰依住、粉墙半角，绿窗一桁。夜静有时人小凭，月明惟听钗传响。记春时、几度落花轻，闲同赏。",
      "纤云护，微风荡。回廊隔，平台傍。爱纸鸢欲堕，游丝低网。垂柳半遮红不锁，荒苔无奈青初长。怕莺啼、苦被小句留，心还怅。"
    ]
  },
  {
    "id": "adcfe4dba6687c546397bd884e31ca05",
    "title": "三台·令春雨。柬陈淑芬杏",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "微雨。微雨。添得薄寒如许。金猊几缕香沉。",
      "银烛双台夜深。深夜。深夜。又怕荼醾花谢。"
    ]
  },
  {
    "id": "adcfe4dba6687c54611242a6e84fe68c",
    "title": "虞美人·望月",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "圆如玉钏明如水。清影同千里。三更好把画帘开。只听笛声遥共雁声来。",
      "广寒宫远人何在。欲问情无奈。青天碧海一年秋。不识镜中添得几多愁。"
    ]
  },
  {
    "id": "adcfe4dba6687c54f3969d4ee10eee12",
    "title": "卜算子·舟行",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "云重压蓬低，沙积阑篙住。雨后山光绿不分，送入天边去。",
      "岸阔见长芦，村远惟疏树。薄暮渔人泛艇归，泊向荒烟际。"
    ]
  },
  {
    "id": "adcfe4dba6687c5412e452ae27e62578",
    "title": "菩萨蛮·羊石",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "昔年羊与仙同至。仙人已去羊留亦。天外海风来。仙羊亦化哉。",
      "只今惟有石。说是羊留迹。问石石无言。仙人何日还。"
    ]
  },
  {
    "id": "adcfe4dba6687c543c89ce0c2fae2922",
    "title": "菩萨蛮·睡佛",
    "authorName": "陶淑",
    "authorId": "adcfe4dba6687c54d1457b72d1457b72",
    "dynasty": "清",
    "content": [
      "西方大法如来说。众生一切咸无著。此佛悟真元。蘧然几万年。",
      "人生原是梦。何事纷争控。佛已示人疲。人间犹未知。"
    ]
  },
  {
    "id": "adcfe4dba6b1a1fca79aa8e4f8ba0889",
    "title": "清平乐·读永清夫子选诗最",
    "authorName": "潘端",
    "authorId": "adcfe4dba6b1a1fcd1457b72d1457b72",
    "dynasty": "清",
    "content": [
      "好诗万首。不共山河朽。可惜选诗人掣肘。廿载未开笑口。",
      "也曾流落燕京。也曾困顿芜城。此意实难分剖，乾坤定忌才情。"
    ]
  },
  {
    "id": "adcfe4dba6b1a1fc00a4c3ecaf2f897e",
    "title": "鹧鸪天·寄外",
    "authorName": "潘端",
    "authorId": "adcfe4dba6b1a1fcd1457b72d1457b72",
    "dynasty": "清",
    "content": [
      "独倚纱窗画阁深。秋千架上月相侵。天街今夜凉如水，露滴芭蕉珠泪倾。",
      "风淡淡，夜沉沉。那堪愁绪苦萦心。弹琴欲遣胸中闷，拨尽朱弦闷转深。"
    ]
  },
  {
    "id": "adcfe4dba6b1a1fc9ea62a5ea4a2375d",
    "title": "鹧鸪天·见《众香词》、《词综》",
    "authorName": "潘端",
    "authorId": "adcfe4dba6b1a1fcd1457b72d1457b72",
    "dynasty": "清",
    "content": [
      "瑞脑空烧入夜香。轻风吹恨上罗裳。倚栏无语看明月，暗觉芭蕉影半墙。",
      "秋寂寞，夜凄凉。偏来愁思恼愁肠。愁肠寸寸因愁绝，又送愁人两鬓霜。"
    ]
  },
  {
    "id": "adcfe4dba75bb86957659484f8a05d58",
    "title": "长相思",
    "authorName": "彭孙婧",
    "authorId": "adcfe4dba75bb869d1457b72d1457b72",
    "dynasty": "清",
    "content": [
      "闷悠悠。恨悠悠。何日花间共笑游。携手不胜愁。",
      "那堪忧。最堪忧。多情无计问扁舟。空逐水东流。"
    ]
  },
  {
    "id": "adcfe4dba75bb869576594847afacb07",
    "title": "长相思",
    "authorName": "彭孙婧",
    "authorId": "adcfe4dba75bb869d1457b72d1457b72",
    "dynasty": "清",
    "content": [
      "漏沉沉。睡沉沉。相思欲寄断肠吟。寂寞暗伤心。",
      "卧松阴。伴花阴。扫石焚香理素琴。花间月满林。"
    ]
  },
  {
    "id": "adcfe4dba75bb869c8f8fa3de8dba2ee",
    "title": "醉蓬莱·苦雨，用叶少蕴上巳韵",
    "authorName": "彭孙婧",
    "authorId": "adcfe4dba75bb869d1457b72d1457b72",
    "dynasty": "清",
    "content": [
      "问天公何故，皎皎清光，将云遮去。风鹤频传，奈魂惊逆旅。种种愁怀，重重离恨，况连宵风雨。檐滴难休，馀寒犹峭，拥衾无语。",
      "回忆当年，乡关乍别，世态炎凉，人情如絮。今日重来，叹故居何处。临流怅望，水泛平堤，更烟迷前浦。虚负春光，因循误却，赏梅新句。"
    ]
  },
  {
    "id": "adcfe4dba786e9527d4db17d790036d8",
    "title": "菩萨蛮·舟中感旧",
    "authorName": "许心榛",
    "authorId": "adcfe4dba786e952d1457b72d1457b72",
    "dynasty": "清",
    "content": [
      "数声渔笛斜阳里。离愁亦傍寒风起。烟树几人家。冬残犹放花。",
      "昔时欢笑处。各自东西去。恰见断鸿飞。霜帆独棹归。"
    ]
  },
  {
    "id": "adcfe4dba786e95273d85c82511bd9a9",
    "title": "浪淘沙·层楼观雪",
    "authorName": "许心榛",
    "authorId": "adcfe4dba786e952d1457b72d1457b72",
    "dynasty": "清",
    "content": [
      "六出绕庭中。野外云彤。斜斜整整舞长空。笑指青山头白了，似雨非风。",
      "归鹤失行踪。缟袂相逢。梁园授简夺天工。谁共梅花萧索也，人在楼东。"
    ]
  },
  {
    "id": "adcfe4dba786e9524b10d93bb32357a5",
    "title": "钗头凤题渔郎再访桃源",
    "authorName": "许心榛",
    "authorId": "adcfe4dba786e952d1457b72d1457b72",
    "dynasty": "清",
    "content": [
      "峰峰乱。村村断。一湾流水桃花岸。花迷灼。云生壑。黄童白叟，别来忘却，昨。昨。昨。",
      "渔舟旧。渔郎瘦。叮咛仍向人间漏。山川错。仙凡各。缘溪再访，烟横云薄，莫。莫。莫。"
    ]
  },
  {
    "id": "adcfe4dba79fb2775a0687cec1a449f8",
    "title": "浣溪沙·寄外",
    "authorName": "贾永",
    "authorId": "adcfe4dba79fb277d1457b72d1457b72",
    "dynasty": "清",
    "content": [
      "感绿惊红岁月流。黄花黄叶又深秋。西风残照怯登楼。",
      "君已天涯追杜牧，我犹清梦觅高柔。新愁旧恨两悠悠。"
    ]
  },
  {
    "id": "adcfe4dba7d4b9e34c71d622b556a605",
    "title": "转应曲",
    "authorName": "陈翡翠",
    "authorId": "adcfe4dba7d4b9e3d1457b72d1457b72",
    "dynasty": "清",
    "content": [
      "桃叶。桃叶。渡口双双绣屧。霞明日暮城西。",
      "几阵东风絮飞。飞絮。飞絮。归去独眠情绪。"
    ]
  },
  {
    "id": "adcfe4dba7d4b9e3431ac1fb8b584c6c",
    "title": "蝶恋花·秋思",
    "authorName": "陈翡翠",
    "authorId": "adcfe4dba7d4b9e3d1457b72d1457b72",
    "dynasty": "清",
    "content": [
      "阵阵金风吹未歇。雨扑风斜，渐近题糕节。欲采黄花盈袖折。隔墙啼鸟偏饶舌。",
      "檐马叮咚随打叶。强慰加餐，无奈愁肠结。罗袂飘摇愁病怯。篱边莫说囊萸日。"
    ]
  },
  {
    "id": "adcfe4dba7d4b9e3642567dfcfee11c6",
    "title": "喜迁莺·有怀",
    "authorName": "陈翡翠",
    "authorId": "adcfe4dba7d4b9e3d1457b72d1457b72",
    "dynasty": "清",
    "content": [
      "谁能忘得。是前夜灯光，去年春色。月小时来，月高时去，梦里还呼堪惜。半吐半吞心事，难住难留踪迹。飘摇似、纥干冻雀，未成羽翼。",
      "相忆。分离处，换来骏马，纵好如何值。叶上荷珠，风前残蜡，能度几番朝夕。绝怪阿苏短幸，耳畔东东忘忆。含凄妒、燕脂赵粉，成双成匹。"
    ]
  },
  {
    "id": "adcfe4dba843707c65a658712463fe1f",
    "title": "台南竹枝词",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "鹿耳真天险，波涛无日无。春残风信转，沙涌更何如。"
    ]
  },
  {
    "id": "adcfe4dba843707c65a6587154f3a516",
    "title": "台南竹枝词",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "布谷催耕早，嘉禾熟麦秋。入冬仍秀实，一岁两丰收。"
    ]
  },
  {
    "id": "adcfe4dba843707c65a65871846f0524",
    "title": "台南竹枝词",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "城西歌舞场，当门皆艳妆。何因矜黑齿，镇日嚼槟榔。"
    ]
  },
  {
    "id": "adcfe4dba843707c65a65871527094cd",
    "title": "台南竹枝词",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "城启牛车入，归时趁晚霞。祇防逢狭路，争道互喧哗。"
    ]
  },
  {
    "id": "adcfe4dba843707c65a6587185f81ad8",
    "title": "台南竹枝词",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "蜥蝪本无声，遍缘四壁鸣。宵深闻嘎嘎，翻讶鸟支更。"
    ]
  },
  {
    "id": "adcfe4dba843707c65a65871fd4c142d",
    "title": "台南竹枝词",
    "authorName": "罗大佑",
    "authorId": "adcfe4dba843707cd1457b72d1457b72",
    "dynasty": "清",
    "content": [
      "怪尔缗蛮鸟，笼来别有情。画眉眉不画，无乃负虚名。"
    ]
  },
  {
    "id": "adcfe4dba9474e9f62c9d65f0b299a3b",
    "title": "琐窗寒·题汤德媛《寒闺病趣图》",
    "authorName": "汤芷",
    "authorId": "adcfe4dba9474e9fd1457b72d1457b72",
    "dynasty": "清",
    "content": [
      "不恨偏愁，非慵似懒，恹恹终日。年华逝水，又是暮冬时节。倚妆台、双颦翠蛾，云鬟强整娇无力。正峭寒一阵，侍儿低语，夜来微雪。",
      "帘密休轻揭。怕见了梅花，怜伊瘦骨。葱尖拢袖，闲究还丹真诀。更多情、呵冰草书，几回鹿脯从人乞。待和风、吹暖兰房，共玩春宵月。"
    ]
  },
  {
    "id": "adcfe4dba98421afa1545a4d3f38f5ce",
    "title": "虞美人·见《词综补》",
    "authorName": "鲍靓",
    "authorId": "adcfe4dba98421afd1457b72d1457b72",
    "dynasty": "清",
    "content": [
      "盐梅门第调羹乍。别梦萦亲舍。高楼目断苦凝思。红了疏梅碧柳、又丝丝。",
      "竹栏花坞闲题记。好景何曾废。是仙是佛漫参详。且驾鸾軿还返、白云乡。"
    ]
  },
  {
    "id": "adcfe4dba98421af51fa940e73f12a55",
    "title": "金缕曲·见金绳武《评花仙馆词题词》",
    "authorName": "鲍靓",
    "authorId": "adcfe4dba98421afd1457b72d1457b72",
    "dynasty": "清",
    "content": [
      "列炬移莲烛。正一片、盈盈箫管，送归金屋。却扇新词才赋就，赢得个人如玉。听琴韵、双声旋熟。丹桂香分蟾窟净，看风光、不似灵妃独。舒靥粲，点眉渌。",
      "蓟门漫把征程卜。恁多情、轻怜深惜，笑啼如昨。百幅蛮笺酬唱好，管领春风帘幕。喜活色生香盈掬。蓦地昙花吹影散，恨鲰生、绝少红闺福。消不尽，此中恶。"
    ]
  },
  {
    "id": "adcfe4dba9bee6c406ac9c4ba843624d",
    "title": "秋蕊香·红豆",
    "authorName": "王谢",
    "authorId": "adcfe4dba9bee6c4d1457b72d1457b72",
    "dynasty": "清",
    "content": [
      "庭外几枝春早。红绽樱桃犹小。香奁宝匣藏多少。枨触伤离怀抱。",
      "拈来计曲非工巧。添残稿。人生总为多情老。此物千年长好。"
    ]
  },
  {
    "id": "adcfe4dba9bee6c4bd3767b343889125",
    "title": "御街行·芭蕉",
    "authorName": "王谢",
    "authorId": "adcfe4dba9bee6c4d1457b72d1457b72",
    "dynasty": "清",
    "content": [
      "弄晴作暝愁初展。绿衬窗纱远。一枝一叶尽秋声，敲碎芳心重卷。凉云微破，碧痕如洗，掩映蘼芜院。",
      "闲消永昼临书篆。未忍将伊剪。无端添个雨和风，不管有人凄婉。乍醒鹿梦，三更愁坐，赢得吟魂断。"
    ]
  },
  {
    "id": "adcfe4dbaa108cecac6d13420a71d129",
    "title": "壶中天慢秋夜悼蕴辉姊，用漱玉词韵",
    "authorName": "于晓霞",
    "authorId": "adcfe4dbaa108cecd1457b72d1457b72",
    "dynasty": "清",
    "content": [
      "闲庭人静听寒砧，一片绿窗深闭。雨滴芭蕉风撼竹，作出暮秋天气。橘绿橙黄，鲈肥蟹满，遥忆江乡味。故人何在，天涯有泪难寄。",
      "回首联袂西园，踏青斗草，曲栏杆同倚。杜宇声声惊客梦，往事蓦教唤起。玉笛慵吹，瑶琴罢抚，总是思君意。寸心千结，问君曾否知未。"
    ]
  },
  {
    "id": "adcfe4dbaa108cec9b02ba6ded75fa2d",
    "title": "菩萨蛮",
    "authorName": "于晓霞",
    "authorId": "adcfe4dbaa108cecd1457b72d1457b72",
    "dynasty": "清",
    "content": [
      "雨纤风软春将半。春愁空逐游丝乱。辜负踏青期。游踪因病稀。",
      "画梁双燕懒。花落闲庭晚。金鸭篆烟残。罗衣怯春寒。"
    ]
  },
  {
    "id": "adcfe4dbaa108cec73f48536eb271b30",
    "title": "水调歌头",
    "authorName": "于晓霞",
    "authorId": "adcfe4dbaa108cecd1457b72d1457b72",
    "dynasty": "清",
    "content": [
      "山色淡何处，都在渺茫中。白云千缕万缕，忽现又还封。如此风光休误，只合焚香煮茗，相对抚丝桐。古寺隐林杪，依约度疏钟。",
      "倚危栏，舒远目，意无穷。乱鸦阵阵归去，鸟道暗相通。岭畔丹枫落去，陌上绿杨调尽，晚节羡苍松。抚景一长啸，幽思付归鸿。"
    ]
  },
  {
    "id": "adcfe4dbaacb7e4e8a016e8337db11d3",
    "title": "浣溪沙·题大士像",
    "authorName": "胡纫荪",
    "authorId": "adcfe4dbaacb7e4ed1457b72d1457b72",
    "dynasty": "清",
    "content": [
      "七宝庄严坐普陀。慈悲一切感通多。金容画里果真么。",
      "莲萼足登开觉路，杨枝手执洒恩波。贪嗔痴奈世人何。"
    ]
  },
  {
    "id": "adcfe4dbaacb7e4ee0bd321e8db43dad",
    "title": "念奴娇·中秋坐月，和姑大人韵",
    "authorName": "胡纫荪",
    "authorId": "adcfe4dbaacb7e4ed1457b72d1457b72",
    "dynasty": "清",
    "content": [
      "秋风送爽，看团圞冰镜，遥空驾起。收拾绣床瓜果设，拜月桂花影里。小院香烧，高堂酒酌，笑语生欢喜。寒辉流照，一年良夜能几。",
      "还念赏玩琼楼，豪华易歇，难把铜山倚。天上人间清是福，我与常仪同意。坐转银壶，歌赓玉树，欲向晶宫寄。约他来晚，碧天依旧如洗。"
    ]
  },
  {
    "id": "adcfe4dbaafc325c7b39542c0564a525",
    "title": "虞美人影·影松峦峰",
    "authorName": "侯文曜",
    "authorId": "adcfe4dbaafc325cd1457b72d1457b72",
    "dynasty": "清",
    "content": [
      "有时云与高峰匹，不放松峦历历。望里依岩附壁，一样黏天碧。",
      "有时峰与晴云敌，不许露珠轻滴。别是娇酣颜色，浓淡随伊力。"
    ]
  },
  {
    "id": "adcfe4dbaba0925485e8eabfec6ee996",
    "title": "浪淘沙·春夜",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "炉袅麝香浓。花影重重。梦醒倚枕意还慵。试问海棠知道否，昨夜东风。",
      "憔悴鬓云松。蹙损眉峰。衔泥雏燕觅芳踪。无那新愁愁怎解，明月帘栊。"
    ]
  },
  {
    "id": "adcfe4dbaba09254caaaab3a6ffe62d1",
    "title": "醉花阴·冬夜",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "拼却无聊微带醉。寒压罗衾翠。香圃落花深。雨点风声。",
      "迸乱惊侬睡。谯楼更鼓分明在。听彻声声泪。莫道不须愁，愁已深时，消却非容易。"
    ]
  },
  {
    "id": "adcfe4dbaba09254cc2abd4b1a3ac7cc",
    "title": "高阳台·秋夕有怀",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "雁彻层霄，蛩鸣断砌，乍寒慵自开帘。又是黄昏，窥人月影纤纤。纱窗悄静谁为语，独徘徊、底事心怜。更何堪，蛛网飞灰，积满牙签。",
      "天涯一路迷芳草，总深情欲寄，怎上鸾笺。小立栏杆，销魂暗惜流年。秋风那管人憔悴，一声声、敲响重帘。最无端，愁是偷愁，泪是偷沾。"
    ]
  },
  {
    "id": "adcfe4dbaba09254b88f1c0d3ec0fb69",
    "title": "一剪梅",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "病里年光去似流。有计难留。有泪难收。侍儿莫便卷帘钩。侬亦多愁。花亦多愁。",
      "试将雏燕问情由。秋到知不。秋去知不。含情几度倚层楼。不欲凝眸。却又凝眸。"
    ]
  },
  {
    "id": "adcfe4dbaba09254e429ae79df327110",
    "title": "如梦令",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "楼上翠帷怕卷。满目春光难看。屈指记前情，争禁寸心不转。肠断。肠断。蜂蝶漫来庭院。",
      "怪煞物华似旧。又到伤心时候。乍暖更还寒，不许愁人不过。消瘦。消瘦。侬共影儿两个。"
    ]
  },
  {
    "id": "adcfe4dbaba09254a1b435b85f234313",
    "title": "高阳台·病起",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "瘦却腮红，愁消黛绿，病中辜负年光。连日春晴，卷帘几阵花香。空教赢得春光好，到如今、怕说春长。又何须、药驻红颜，衣斗新妆。",
      "惊回一枕当年梦，问儿家往事，说也堪伤。芳草无情，依然绿遍池塘。啼痕镇日萦罗帕，尽由它、湿透鸳鸯。漫凄凉、身似春蚕，心似秋霜。"
    ]
  },
  {
    "id": "adcfe4dbaba0925420e38dc21bef5af3",
    "title": "菩萨蛮·春暮",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "远山蹙损伤心黛。柔肠未满伤心债。闻说又春归。残红扑绣帷。",
      "恹恹支病骨。偷傍桃花泣。燕子亦多情。寻春到旧棂。"
    ]
  },
  {
    "id": "adcfe4dbaba09254d28bb3963ab0497f",
    "title": "念奴娇·春暮偶见落花有感",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "晓风残月，乍匆匆又是，一年过了。遍地飞花兼舞絮，没个人儿去扫。雨洗香消，风催绿褪，倍觉春归早。红颜难驻，东皇也促人老。",
      "痛我一样飘零，问花知否，和尔成同调。花到来年依旧艳，人事更伤草草。打点枯肠，拼将情泪，聊共花容槁。一般沦落，此生空负怀抱。"
    ]
  },
  {
    "id": "adcfe4dbaba0925479e5389be07e73ef",
    "title": "高阳台·自题停琴伫月图小影",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "鹤友琴交，云盟月契，也曾自许清幽。桐叶风翻，泠然已是新秋。轻绡漫试罗襦薄，恨年光、总付悠悠。问长空、一样清辉，为恁迟留。",
      "从今忆昔都如梦，自赏音人去，未谱清讴。云暗银屏，凭栏触目牵牛。今生命薄原如纸，又何消、写出新愁。最堪怜、石上三生，缘在情休。"
    ]
  },
  {
    "id": "adcfe4dbaba09254661dc54a0497cd6b",
    "title": "高阳台·平湖秋感",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "败叶凝黄，枯芦减碧，长堤已是秋深。无限凄凉，扁舟独倚纱棂。湖广一片清如画，对愁颜、倍觉销魂。叹年来、瘦骨支离，照影分明。",
      "寒蛩不用吟衰草，纵哀吟百遍，谁解怜卿。天阔云低，孤鸿共我南征。青衫非是江州湿，掩啼痕、别有伤心。任凭它、冷月澄辉，难证前身。"
    ]
  },
  {
    "id": "adcfe4dbaba092548a9a56c94648920c",
    "title": "如梦令·春雨",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "香梦乍回绣枕。春色半帘人静。风雨妒芳菲，不管叶柔枝嫩。",
      "休问。休问。应是绿残红褪。"
    ]
  },
  {
    "id": "adcfe4dbaba09254435def28993b84ae",
    "title": "满江红·韵玉六妹赴陕，赋此送别",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "画角霜城，早引起、一天离别。更那堪、砌蛩声住，塞鸿声切。君赋于归随挽鹿，侬伤往事听啼鴂。叹知音、从此隔天涯，空相忆。",
      "灞桥柳，函关雪。咸阳草，长安月。看啼痕满袖，泪珠盈睫。欲寄岭梅烦驿使，好凭河鲤传消息。最凄然、执手问归期，应难说。"
    ]
  },
  {
    "id": "adcfe4dbaba09254a15c8539fc4b071e",
    "title": "高阳台·庭有白海棠一株，花时甚芳，忽经夜雨摧残，触绪感怀，偶填一阕志之",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "月被云迷，花逢雨折，古今缺事难全。一夜江风，无端吹坠尘寰。芳心枉自如霜洁，怎禁它、一例摧残。证前生、欲诉梅花，梦断孤山。",
      "含葩自是侬于画，到飘零狼藉，同此凄然。绿章谁奏，柔魂莫问青天。斜阳依旧迷蝴蝶，妒双飞、怕卷帘看。任东风、收拾春光，莫惜华年。"
    ]
  },
  {
    "id": "adcfe4dbaba09254961eb73c7256ff36",
    "title": "高阳台·夜雨",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "蓉帐香消，桐阶叶乱，潺潺搅碎愁肠。一缕凉飔，飕飕透入疏窗。梅花逊我三分淡，亦难禁、如此昏黄。最无聊、红烛凝辉，翠被增凉。",
      "殷勤赢得如铅泪，怕它时泪尽，更没商量。已是宵深，那堪不住浪浪。尘飞玉镜霜飞鬓，尽消磨、几许韶光。莫凭栏、草润平堤，水涨横塘。"
    ]
  },
  {
    "id": "adcfe4dbaba092548e758f73855e5c25",
    "title": "如梦令·送春",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "报道一声春去。满泪游丝飞絮。嘱咐燕和莺，可否留春暂住。",
      "无绪。无绪。怕听妒花风雨。"
    ]
  },
  {
    "id": "adcfe4dbaba09254fd124cbcda0777bf",
    "title": "菩萨蛮·寄怀撷芬二妹即和原韵",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "年年生怕清明节。惜花人杳空相忆。何处鹧鸪啼，春深蝶自迷。",
      "画桥流水碧。怅望云山叠。情绪醉还醒。那堪更忆君。"
    ]
  },
  {
    "id": "adcfe4dbaba09254b88f1c0dfbd8a93e",
    "title": "一剪梅",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "深院无聊香懒焚。生怕黄昏。又是黄昏。琐窗无语悄愁生。人自飘零。梦自忪惺。",
      "芭蕉细雨一声声。搅乱春心。滴碎春魂。鸳鸯倦绣冷金针。倚遍桃笙。数遍残更。"
    ]
  },
  {
    "id": "adcfe4dbaba09254154effbdf9500af0",
    "title": "浪淘沙",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "冷月照疏桐。雪艳花浓。小阑深处倚还慵。瘦损非干因病酒，愁思千重。",
      "潦倒逐飘蓬。不怨东风。焚兰煮鹤古今同。天上神仙犹有劫，何况于侬。"
    ]
  },
  {
    "id": "adcfe4dbaba09254f137049b298e3c93",
    "title": "阮郎归",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "一春闲著最无聊。宝炉香懒烧。金铃空自护花梢。难禁飞絮飘。",
      "杨柳岸，木兰桡。江南景色饶。乍寒乍暖易魂销。泪珠红豆抛。"
    ]
  },
  {
    "id": "adcfe4dbaba092549f152e73fcc65599",
    "title": "高阳台·咏垂丝海棠",
    "authorName": "吕采芝",
    "authorId": "adcfe4dbaba09254d1457b72d1457b72",
    "dynasty": "清",
    "content": [
      "艳夺明霞，朗含仙露，风流旖旎天然。万缕垂垂，搓脂匀粉鲜妍。啼痕不与秋红并，岂容它、蝶妒蜂怜。倩柔情、绾住春光，绾住华年。",
      "依稀记得团圞景，对名花丽卉，共醉琼筵。憔悴而今，镜中青鬓成烟。绿章旧事惊尘梦，尽销魂、几度缠绵。伴娇憨，芳草萋萋，莲叶田田。"
    ]
  },
  {
    "id": "adcfe4dbabaa09ff171b77aa55ee2d34",
    "title": "浪淘沙·思亲",
    "authorName": "姜道顺",
    "authorId": "adcfe4dbabaa09ffd1457b72d1457b72",
    "dynasty": "清",
    "content": [
      "忆自去庭帏。远逐于飞。离亲屈指几何时。早又暮秋天气了，换却罗衣。",
      "镇日盻归期。膝下谁依。画楼空掩到应稀。望断白云家不见，珠泪倾垂。"
    ]
  },
  {
    "id": "adcfe4dbabaa09ff73ff291f5be33a01",
    "title": "南乡子·寄外",
    "authorName": "姜道顺",
    "authorId": "adcfe4dbabaa09ffd1457b72d1457b72",
    "dynasty": "清",
    "content": [
      "屈指数归期。又过春风春雨时。面上啼痕心上事，沉思。未审君家知不知。",
      "春尽瘦腰肢。多病昏昏妆也迟。无限闲愁难自遣，拈词。手擘吴绫细划丝。"
    ]
  },
  {
    "id": "adcfe4dbabbd798a21280b61dab1c03b",
    "title": "蝶恋花·题戴姬“顾蓉娘吹箫图”",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "江东词客才名旧。独对黄花，小试镂冰手。可忆玉人依座右。何须记曲烦红豆。",
      "几日秋情浓似酒。檀口香喉，真个销魂否。夜静不知清露透。蒙蒙冷湿罗衫袖。"
    ]
  },
  {
    "id": "adcfe4dbabbd798a7d864641c6ba9358",
    "title": "南乡子·前题",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "蟾魄喜初圆。名士倾城是夙缘。月姊闻声应亦妒，翩翩。未许乘风便上天。",
      "绰约体如仙。徒倚桐阴石磴边。最是泥人风致也，娟娟，手握琼箫更可怜。"
    ]
  },
  {
    "id": "adcfe4dbabbd798a689b1d05ed3910c6",
    "title": "青玉案·茉莉花",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "纱厨玉枕清无暑。点缀晚妆眉妩。一片幽怀谁与诉。盈盈素质，泠泠碧露，欲摘人何处。",
      "暗香渐觉金凤度。起傍花阴自延伫。欲问冰蟾愁几许。越罗凉透，楚天云暮，脉脉浑无语。"
    ]
  },
  {
    "id": "adcfe4dbabbd798a9b0f173137b1d269",
    "title": "深院月",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "情脉脉，思悠悠。霜满闲庭月满楼。何处歌声风送到，隔邻亲案小凉州。"
    ]
  },
  {
    "id": "adcfe4dbabbd798ab2801a2e72d6e342",
    "title": "天仙子",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "满腹闲愁皆自取。美人消息知何处。芳心许。芳魂与。",
      "偏到相逢无一语。"
    ]
  },
  {
    "id": "adcfe4dbabbd798ae429ae7967db74a3",
    "title": "如梦令",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "昨夜霜浓风骤。只恐梅花僝僽。晓起探园林，却喜寒香依旧。",
      "知否。知否。欲折还怜纤手。"
    ]
  },
  {
    "id": "adcfe4dbabbd798ae90f0d0c0a1769a7",
    "title": "西溪子",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "溪畔水仙开矣。一缕幽香如此。暗相思，何时已。无时已。",
      "不比春风桃李。问姮娥。奈冷何。"
    ]
  },
  {
    "id": "adcfe4dbabbd798add4205191179396f",
    "title": "归自谣",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "今夜月。千里离怀愁欲绝。归鸿阵阵哀鸣切。",
      "销魂恰忆中秋别。堪呜咽。裁笺欲寄南枝雪。"
    ]
  },
  {
    "id": "adcfe4dbabbd798a702ef3c40f1d4a5c",
    "title": "连理枝",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "怕读西堂句。怕听西窗雨。",
      "此恨何如，几时重见，归期又误。忆谢庭今夜，北堂相聚，围炉共语。"
    ]
  },
  {
    "id": "adcfe4dbabbd798a614b888f629e4187",
    "title": "江南好自题“意中云树图”",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "江南忆，相忆未曾经。人道江南侬故国，几时才见故山青。",
      "归梦杳难凭。"
    ]
  },
  {
    "id": "adcfe4dbabbd798a26819b62d21cf447",
    "title": "望江东·前题",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "烟水苍茫黄歇浦。五百里、吴淞路。如何咫尺叹修阻。难觅个、帆飞渡。",
      "欲归屡把归期误。凝望远、空云树。漫劳湘管传情愫。奈此情、还难赋。"
    ]
  },
  {
    "id": "adcfe4dbabbd798afc1c29221f9d20e9",
    "title": "意难忘前题",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "十载蘋洲。正襟怀黯黯，岁月悠悠。望云心欲绝，怀橘愿难酬。鸿北向、水东流。拼一醉新篘。把此中、无边寥落，尽付眠鸥。",
      "燕台更有前游。记闲园角酒，水榭迎秋。题糕徵韵语，说饼拥香篝。怜别后、见无由。更莫上高楼。暮山横、斜阳芳草，处处生愁。"
    ]
  },
  {
    "id": "adcfe4dbabbd798aa1616951bbb15423",
    "title": "锦缠道·题丁梦樵",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "才罢春游，刚接赛神弦管。想盈堤、舞裙歌扇。方山社会人争羡。",
      "句起诗豪，重把新声按。",
      "好句播风谣，情关正变。知老铁、清词夸独。擅它时、定有双鬟听，红牙轻拍，传唱旗亭遍。"
    ]
  },
  {
    "id": "adcfe4dbabbd798a8c5a0240d7160fe4",
    "title": "解佩令·题姜玉溪",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "冰弦停拨，闲愁暗绕。记良宵、隔水声度。翠袖红楼，把碧玉、殷勤重谱。袅馀音、低徊如诉。",
      "一天凉月，一江冷露。渺微波、盈盈修阻。倩得荆关，为写出、那时情绪。却还愁、小红生妒。"
    ]
  },
  {
    "id": "adcfe4dbabbd798afe2c56d94ddf1a2d",
    "title": "一枝花题严比玉",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "过眼凉秋晚。抱膝酸吟惯。蘋洲渔笛都、拥琴案。看减字偷声，写得词华烂。休道豪情擅。待檀板红牙，倩个小鬟轻按。",
      "笑侬亦、红裁白判。惹得吟逋绊。到如今、爨弄何曾算。羡滴粉搓酥，字字珠玑绽。肯便浮名换。一曲风流，早已是、旗亭传遍。"
    ]
  },
  {
    "id": "adcfe4dbabbd798a6a79c4b26afe916f",
    "title": "百字令·题董壶山甥男“百花词”",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "生香活色，似丹青宛转，描来情丽。滴粉搓酥成百咏，字字绿酣红腻。十样云笺，三升墨露，会得惺忪意。问花无语，可能知此情未。",
      "堪叹驹隙流光，鸿归燕去，不管人憔悴。雨雨风风新梦觉，别是销魂滋味。一段缠绵，千般哀怨，尽向毫端寄。感春怀抱，遣愁侬亦无计。"
    ]
  },
  {
    "id": "adcfe4dbabbd798acb52fbd8b6c811d5",
    "title": "青玉案·题董双湖夫人“梅窗琴趣图”",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "缟衣绰约栏杆倚。早窗外香吹起。翠羽啁啾风月霁。双成姿韵，庭兰情意。只在丝桐里。",
      "知音更有罗浮婿。玉茗风流君许替。拨罢金徽同觅醉。小弦弹了，大瓢沽未。共饮苔枝底。"
    ]
  },
  {
    "id": "adcfe4dbabbd798a39cb5a9b0ea8e59d",
    "title": "金缕曲·春日有感子启兄之逝，兼悼董嵩园",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "梦断江乡路。忆年时、小窗情话，共倾离绪。一别俄惊成永诀，竟使才人黄土。算总为、浮名耽误。只影凄凉馀弱弟，痛联床、听雨人何处。休再咏，断肠句。",
      "同归翻有知心侣。料重泉、相逢话旧，应悲草露。未遇孙阳终见弃，绝艺空得毫素。更鹦鹉、当年曾赋。又是禁烟时节近，叹殡宫、寂寞斜阳暮。还剪纸，向清沪。"
    ]
  },
  {
    "id": "adcfe4dbabbd798a8302a32592a2cd66",
    "title": "金缕曲·题董铸范“花坪长忆图”",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "乐事应难又。记当年、小园联步，牡丹时候。魏紫姚黄春正丽，肯便等闲孤负。理彩线、花幡亲绣。护惜繁英芳意切，奈凄风、苦雨来偏骤。春人梦，能长否。",
      "飞琼本是瑶池偶。恨匆匆、骖鸾归去，几时重觏。此日芳菲仍不改，忍对花开如斗。算只有、香尘依旧。宛转新词工写怨，系相思、奉倩犹消瘦。还累我，泪盈袖。"
    ]
  },
  {
    "id": "adcfe4dbabbd798a222a9d3b96b49a81",
    "title": "金缕曲·花朝为花介眉限寿字",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "暂辍拈针手。喜今朝、百花生日，牵笺称寿。姹紫嫣红春富贵，尽付东皇消受。正处处、寻芳携酒。蝶粉蜂黄浑未褪，恰娠梅、嫁杏佳时候。金钱会，休孤负。",
      "纱窗乍启香初透。最多情、娇憨儿女，花幡争绣。不许风欺兼雨虐，暗乞天公护佑。怕一霎、绿肥红瘦。更爇心香重默祷，愿年年、岁岁人如旧。舒化日，共长久。"
    ]
  },
  {
    "id": "adcfe4dbabbd798a2e6ea8147b05ab68",
    "title": "醉太平·钮西农",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "吟春曲阑。听秋小园。幽情都付云笺。更鸣琴燕闲。",
      "芳妍碧山。青超玉田。笛声飞满江天。对斜阳暮峦。"
    ]
  },
  {
    "id": "adcfe4dbabbd798a4f77f67b14f3cc01",
    "title": "惜分钗",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "芳年短。香魂断。墨痕惨淡缠幽怨。夜凄清。峭寒生。斗雪丰神，直恁娉婷。卿。卿。",
      "孤吟倦。闲愁绊。相思忍到箩窗畔。影斜横。月胧明。梦醒罗浮，一段痴情。惺。惺。"
    ]
  },
  {
    "id": "adcfe4dbabbd798a0a9787e68dca8bf3",
    "title": "月底修箫谱题沈蕊芗",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "竹阴疏，梧桐瘦，凉夜敞朱户。羸女楼头，偷按广寒谱。莫教遏住行云，太虚微滓，转遮了、蟾辉来处。",
      "咽清露。疑是沆瀣神仙，檀痕几回数。貌入生绡，拈毫淡无语。笑它洛苑真珠，悬珰敲彻，更不解、引商调羽。"
    ]
  },
  {
    "id": "adcfe4dbabbd798a3178b2b253d35ff3",
    "title": "月底修箫谱题随园女弟子尺牍墨迹",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "露零毫，香拂纸。缄扎记红鲤。小别仓山，驹隙一弹指。为言水榭张灯，湖楼请业，有多少、绮情瑶思。",
      "凭驿使。料应折得梅花，先从陇头寄。添个诗筒，雁足手亲系。却看黄蜡封函，朱泥押尾，只粉晕、尚留笺腻。"
    ]
  },
  {
    "id": "adcfe4dbabbd798a6cd52fc2ec78d2d5",
    "title": "多丽·题叶渔庄",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "荡胸襟，鲈乡风景幽深。记当时、三高游衍，踪迹尚许重寻。篾蓬欹、捞虾雪渚，萍茵碎放鸭烟浔。脱略簪裙，芟除丝竹，四围山水足清音。看远近、送青浮碧，不许软红侵。萧闲意、半归画本，半入诗心。",
      "爱吾庐、剪荷葺芰，门前垂柳阴阴。岸花飞、香黏屐齿，溪云抱凉冱蓑针。伴约鸥凫，儿呼鱼鹧，霜鳞烂煮佐芳斟。想玉涧、石林书就，万事付高吟。敲铜斗、唱渔歌子，惊起沙禽。"
    ]
  },
  {
    "id": "adcfe4dbabbd798af7098839b5d93948",
    "title": "一痕沙题吴平斋",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "象笔鸾笺，藜床香篆横轻雾。又还休务。",
      "花落空庭暮。景趣天然，写我吟边句。",
      "山无数。夕阳烟树。看尽江南路。"
    ]
  },
  {
    "id": "adcfe4dbabbd798a13e04cea18cbaade",
    "title": "一痕沙题陆芝",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "何处君家，柳含烟翠拖金缕。琐窗琼宇。",
      "寂寞闲庭户。点翰舒笺，总入昭华谱。",
      "凭栏伫。云山烟渚。好个双栖处。"
    ]
  },
  {
    "id": "adcfe4dbabbd798a2029e80fa50edf12",
    "title": "壶中天题记二田",
    "authorName": "赵芬",
    "authorId": "adcfe4dbabbd798ad1457b72d1457b72",
    "dynasty": "清",
    "content": [
      "沧浪万顷，卧冰奁、冷浸一天空翠。爱此溪山供秀润，扫荡烦襟如洗。料理琴书，品题风月，别是闲滋味。莲幽竹笛，倚阑疑非人世。",
      "此地宜有词仙，联镳飞盏，人在行云里。翰墨流传知几许，写出江南烟水。坐石谈玄，飞觞溪白，过雨凉生袂。剨然长啸，半滩鸥鹭惊起。"
    ]
  },
  {
    "id": "adcfe4dbabca5fccbcb6d4c09b44b4cd",
    "title": "桃园忆故人春恨",
    "authorName": "苏瑞容",
    "authorId": "adcfe4dbabca5fccd1457b72d1457b72",
    "dynasty": "清",
    "content": [
      "乱莺啼歇春将尽。燕向旧巢相并。添起一番新恨。自也浑难问。",
      "满园桃李舒娇晕。没个那般风韵。陌上清明已近。渐觉无真信。"
    ]
  },
  {
    "id": "adcfe4dbabee988aae1076d435b2910d",
    "title": "菩萨蛮·冬日写梅作",
    "authorName": "丁一揆",
    "authorId": "adcfe4dbabee988ad1457b72d1457b72",
    "dynasty": "清",
    "content": [
      "素梅点点铺香雪。疏篁渐长凌云节。同结岁寒盟。冰霜不易心。",
      "罗浮当日种。翠羽双栖共。看取绿盈枝。和羹结子时。"
    ]
  },
  {
    "id": "adcfe4dbabee988a18d3af49a0e6d508",
    "title": "凤栖梧观庭梅",
    "authorName": "丁一揆",
    "authorId": "adcfe4dbabee988ad1457b72d1457b72",
    "dynasty": "清",
    "content": [
      "半折琼蕤香暗吐。相对盈盈，似欲将愁诉。傲骨天生谁与护，可怜零落埋荒圃。",
      "忆昔广平曾作赋。千载寥寥，若个知音和。受尽几多霜雪妒，算来总是东皇误。"
    ]
  },
  {
    "id": "adcfe4dbac70b07fc3d1baa4179b4d90",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "迎神赛会古遗风，结彩悬灯处处同。惟有云亭称第一，晚来灯火满街红。"
    ]
  },
  {
    "id": "adcfe4dbac70b07fc3d1baa43f94349e",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "锣鼓声来肃静牌，旗分龙虎两边排。乡民簇拥泥神至，行过南街上北街。"
    ]
  },
  {
    "id": "adcfe4dbac70b07fc3d1baa4704badb6",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "民和又喜值年丰，一片春光锦绣中。歌管楼台深巷月，伶人高唱大江东。"
    ]
  },
  {
    "id": "adcfe4dbac70b07fc3d1baa4043304e0",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "天气晴和景物新，多情游女故逡巡。却从扇底频回盼，假向灯楼不看人。"
    ]
  },
  {
    "id": "adcfe4dbac70b07fc3d1baa44886b1c9",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "时样衣裳巧样妆，及笄娇女意扬扬。有人尾后私相认，是否前村薄幸郎。"
    ]
  },
  {
    "id": "adcfe4dbac70b07fc3d1baa447e3704f",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "山湾村女也来游，貌不扬兮暗自羞。独往独来无伴侣，匆匆归去不回头。"
    ]
  },
  {
    "id": "adcfe4dbac70b07fc3d1baa4bab8443f",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "云亭绰约丽人多，眉似双蛾髻似螺。更已阑时人已静，还来听唱忆秦娥。"
    ]
  },
  {
    "id": "adcfe4dbac70b07fc3d1baa495bb8ba8",
    "title": "云亭灯市竹枝词",
    "authorName": "徐搢珊",
    "authorId": "adcfe4dbac70b07fd1457b72d1457b72",
    "dynasty": "清",
    "content": [
      "满头钗钏耀辉煌，一路花香间粉香。临去老娘吩咐细，游人多处要堤防。"
    ]
  }
]