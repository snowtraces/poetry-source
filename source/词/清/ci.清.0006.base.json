[
  {
    "id": "adcfe4db2d8f351c8857fc1df9d12cc6",
    "title": "木兰花慢·西湖春感",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "放鱼竿一去，幻尘海、渺愁余。算柳浪莺闲，鸥波人远，负却西湖。音书又沉旧雁，问东风、还到故乡无。萍梗空惊岁晚，梅花自惜山孤。",
      "林逋。合占幽居，飞桨伴，瘦筇扶。甚古树苔荒，遥峰翠减，不唤提壶。归途待从画里，怕春寒、催老夜啼乌。留得疏窗岫影，六桥烟雨模糊。"
    ]
  },
  {
    "id": "adcfe4db2d8f351ce227377d70a5c624",
    "title": "台城路秦淮秋柳",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "江南一夜香波冷，楼台画成秋意。旧院藏莺，长桥系马，攀折游踪难记。飘零燕子，认六代斜阳，倦魂醒未？怨笛谁家，后庭歌罢更憔悴。",
      "桃根桃叶易老，渡头空照影，羞斗眉翠。舞扇勾云，华灯背雨，都换伤春滋味。阑干傍水，问丁字帘前，细腰谁倚？无那西风，乱鸦啼又起。"
    ]
  },
  {
    "id": "adcfe4db2d8f351c2bebbf347140796b",
    "title": "绮罗香·黄叶",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "影瘦团霜，声寒战野，暮色先归高树。橘柚烟晴，掩映近山官路。正辽空、一雁来时，带几点、乱鸦栖处。念苍茫、棹舣深村，故人家在隔江住。",
      "天涯诗境渐老，还对萧骚短发，孤吟秋句。破寺逢僧，笑指病颜如许。怕深宫、嘶断凉蝉，又添了、夕阳无数。剩闲庭、帘卷西风，倚阑愁夜雨。"
    ]
  },
  {
    "id": "adcfe4db2d8f351ca7eb743fbceae0c5",
    "title": "渡江云·梦游焦山",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "天风吹广袖，松寮乍倚，奇气顿蟠胸。似曾相识处，偏不分明，山色有无中。清游屡倦，算者番、健撇枯筇。但怪得、铭忘瘗鹤，绝壁乱苔封。",
      "匆匆。沙鸥卧雪，阵雁啼霜，伴吟肩独耸。飞尽了、岚光烟翠，海镜涵空。长歌待唤鱼龙听，又怒潮、惊起疏钟。残醉醒，一江淡月孤篷。"
    ]
  },
  {
    "id": "adcfe4db2d8f351cc2ebbe3bf9dadf01",
    "title": "鹧鸪天",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "倚遍阑干日又曛，一重蕉影上帘昏。啼莺到晚犹依树，飞絮如烟肯化尘。",
      "香欲烬，酒愁温。落花还学远游人。宵来雨是春归路，不比刀环梦未真。"
    ]
  },
  {
    "id": "adcfe4db2d8f351cbd2d8cd940187f55",
    "title": "探春",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "翠幄阴迟，画栏烟瘦，东风愁负莺燕。芳径锄香，筠篮担露，入市韶光偏贱。谁借藏娇屋，早分与、莓苔一半。信知倦蝶痴蜂，暗笑弄花人懒。",
      "何事尹邗避面，任休滞残寒，眉黛慵展。巾紫凝妆，鞓红酣酒，羞问情深浅。唯有婵娟月，尚飞近、移春庭院。待上瑶台，又怕琼箫写怨。"
    ]
  },
  {
    "id": "adcfe4db2d8f351cfdf140925563ad41",
    "title": "卜算子·残月",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "花影漾帘波，夜久春痕薄。试问姮娥瘦几分，只有阑干觉。",
      "陌上玉骢嘶，唤起双栖鹊。杨柳梢头挂晓星，又下西楼角。"
    ]
  },
  {
    "id": "adcfe4db2d8f351c3cf534bd1e6846f8",
    "title": "探芳信江村送别",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "正秋暮。又雁引离心，蛩惊倦旅。趁半山衔日，帆影渡江去。一行疏柳青旗瘦，魂已销无处。更何堪、野火丛祠，乱鸦凄语。",
      "无计挽君住。但遥指鸥沙，教寻归路。还怕归来，双鬓渐非故。鲤鱼风大寒潮阔，落叶空题句。慰相思、只有西窗夜雨。"
    ]
  },
  {
    "id": "adcfe4db2d8f351c0c9695106a92db9b",
    "title": "一萼红·樱桃",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "倚朱檐，渐垂缨似豆，莺嘴正偷含。珠唾脂匀，珊悬网碎，深夜圆映冰蟾。倩纤指、楼阴细摘，误惊认、红染玉葱尖。檀口香销，青衣梦杳，歌老何戡。",
      "因念长安人远，伴飞花清宴，瘦笋同拈。路熟斜街，盘分紫禁，何日遥寄筠篮。料还记、鲥鱼乍上，数乡味、低唱望江南。只怕流光易去，兜剩春衫。"
    ]
  },
  {
    "id": "adcfe4db2d8f351c76c726a69b3f8764",
    "title": "月下笛·舟泊茱萸湾",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "流水荒湾，孤蓬又倚，旅魂凄断。红舷扣缓，玉钩芳思催变。题糕人去欧盟冷，倩谁问、堤阴旧馆。叹孤城寂寞，琼箫歌罢，野笳惊换。桥畔。",
      "秋声战。似小队弓刀，阵云零乱。团鸦噪晚，柳丝凋翠谁绾。西风十里扬州路，听呜咽、寒潮弄远。怕青鬓、对吴钩，一夜霜华浸满。"
    ]
  },
  {
    "id": "adcfe4db2d8f351c9bd54e50aad5db8c",
    "title": "清平乐·春夜听雨",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "小楼灯倦，愁听檐声溅。隔巷桃花红太贱，瘦尽东风谁怨。",
      "钿车空订归期，锦鸳暗湿香泥。明日疏帘休卷，春寒燕子来稀。"
    ]
  },
  {
    "id": "adcfe4db2d8f351c3290edfd6750dc10",
    "title": "谒金门·春晚",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "芳意满，一架紫藤阴乱。陌上柳花吹不转，玉关人更远。",
      "寒尽画帘长卷，迟日频停针线。燕剪剪春愁未剪，寄情双翠管。"
    ]
  },
  {
    "id": "adcfe4db2d8f351c74fef60faa1a3410",
    "title": "水龙吟·舟夜闻笛",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "几番吹月梅边，一双瘦鹤支烟冷。江城又晚，飞花渐寂，今宵倦艇。宿鹭惊沙，潜虬舞壑，断肠谁听。趁荒洲渺霭，声来甚处，偏只有、羁魂醒。",
      "长恨芙蓉分镜，遍珠楼、更无人凭。寒潮暗长，丝杨尽老，鳏鱼自惊。前路山阳，旧游黄鹤，那堪愁并。剩苍波一片，稀星薄雾，伴孤鸿影。"
    ]
  },
  {
    "id": "adcfe4db2d8f351c511bf8a6ead03d3f",
    "title": "风入松·听国工弹弦索",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "丝丝疏雨泣梧桐。寒玉碎玲珑。千秋难解相思索，被繁弦、散入春风。夜月窥人半醉，离怀著酒初浓。",
      "廿年心事逐云空。灯影乱愁中。当时只厌清歌永，到追寻、又惜匆匆。恰似江南客老，落花时节相逢。"
    ]
  },
  {
    "id": "adcfe4db2d8f351c9cc54b44c2a369c4",
    "title": "八声甘州·淮阴晚渡",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "尚依稀、认得旧沙鸥，三年路重经。问堤边瘦柳，春风底事，减却流莺。十里愁芜悽碧，旗影淡孤城。谁倚山阳笛，并入鹃声。",
      "空剩平桥戍角，共归潮呜咽，似恨言兵。坠营门白日，过客阻扬舲。更休上、江楼呼酒，怕夜深、野哭不堪听。还飘泊，任王孙老，匣剑哀鸣。"
    ]
  },
  {
    "id": "adcfe4db2d8f351c07db25b27689d39b",
    "title": "踏莎行·普应寺感旧",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "万井烟枯，一林香寂。佛楼苦剩凄凉色。冲人蝙蝠忽惊飞，游踪重破苍苔碧。",
      "玉斝嬉春，瑶台倚笛。豪华回首都陈迹。黄昏燕子语空寮，落花风起檐铃急。"
    ]
  },
  {
    "id": "adcfe4db2d8f351c78eced38f113aafa",
    "title": "换巢鸾凤·题周存伯横河移居图",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "同是浮家。问通明甚事，惯向天涯。鲈乡闲旧笠，龙井恋新茶。横河桥影绿阴遮。瘦杨几株，柴门晚鸦。孤山近，尽供养、半床书画。",
      "重话。空泪洒。吹动野笳，村影寒桑柘。赁庑幽情，买邻豪语，都付颓垣零瓦。休对斜阳说伤心，去巢秋燕飘零也。鸳鸯湖，认归舟、离情难写。"
    ]
  },
  {
    "id": "adcfe4db2d8f351cbb02b94c02b9ae36",
    "title": "四字令",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "宵寒醉禁。愁多梦任。银釭不会伤心。照空床翠衾。",
      "霜欺素襟。尘埋玉琴。幽蛩可是知音。傍孤桐细吟。"
    ]
  },
  {
    "id": "adcfe4db2d8f351c415d41bdc1e5e7f3",
    "title": "谒金门",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "残漏苦，灯影伴愁无语。檐外云阴窗欲曙，雁程归尚阻。",
      "漫道愁如秋雨，历乱万丝千缕。雨到天涯还解住，忆君无尽处。"
    ]
  },
  {
    "id": "adcfe4db2d8f351c79bb0013009c7142",
    "title": "江城子",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "凉飔似剪扑疏阑。却冰纨，怯衣单。叶叶芭蕉，都作雨声寒。别梦待寻江上路，屏一尺，万重山。",
      "桥西新溜碧潺潺。下芦滩。路弯环。过尽樯乌，不是旧征船。莫怪归人归未得，流水去，甚时还。"
    ]
  },
  {
    "id": "adcfe4db2d8f351c765fe811b6add7c6",
    "title": "菩萨蛮·落花声",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "金铃响歇香魂弱，春归只有莓苔觉。睡蝶几曾惊，东风吹地轻。",
      "似闻春太息，长在阑干侧。临去尚清狂，和蜂敲纸窗。"
    ]
  },
  {
    "id": "adcfe4db2d8f351cdc1f2b10276cc5f5",
    "title": "柳梢青·飞絮影",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "已误前身梦中寻，梦化了春魂。院落斜阳，池塘淡月，难系愁根。",
      "东风不堕香尘，荡万点、相思泪痕。飘泊何心，虚空欲碎，谁管离人。"
    ]
  },
  {
    "id": "adcfe4db2d8f351c3636b59f4f143941",
    "title": "齐天乐·蝉蜕",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "已判身世斜阳外，虚空又留尘影。幻相犹存，凡胎易换，寂寞枯僧禅定。西风梦醒。问抱树何心，鬓凋青镜。尚有螳螂，夜深偷上翠梧等。",
      "前缘还恋瘦柳，懒凉斜曳处，无限凄哽。翳叶辞柯，焦桐写韵，药里谁疗诗病。清霜自惊。算羽化疑仙，旧愁都屏。冷眼冰蚕，怨丝抛未肯。"
    ]
  },
  {
    "id": "adcfe4db2d8f351c62a21d95c58efe44",
    "title": "桂枝香赋桂用周草窗韵",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "浓枝孕绿。乍崖树早凉，偷送奇馥。影逐冰轮，渐满翠峰卅六。中庭露白栖鸦冷，逗西风、珠泪难掬。绛云飞尽，孀娥怨起，暗魂销足。",
      "漫忆延秋旧屋。散半亩香尘，吹碎黄玉。双泛茶瓯，钗朵看攒金粟。而今羞问天涯月，伴青瓷、空画凉烛。小山人老，灵波殿远，信沉幽谷。"
    ]
  },
  {
    "id": "adcfe4db2d8f351cba0deb65d09119d5",
    "title": "一枝春梅雨闷人次草窗酒边闻歌韵",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "树转晴光，逗纤云、又著丝丝残雨。芳辰细数，误了听莺佳绪。文园病起，渐消瘦、柳嫣花妩。幽径里、风约帘波，剩得篆烟浓聚。",
      "纹纱网虫牵处。怪兜红挂绿，都成情缕。闲熏麝鼎，润缓旧时琴谱。梅阴倦枕，怕香梦、暗招春妒。空自倚，邀月东阑，笑和燕语。"
    ]
  },
  {
    "id": "adcfe4db2d8f351cce0bab64cfee5de4",
    "title": "兰陵王·哭和雨亭将军师",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "大星落。凄断千营戍角。金陵路、曾说频年，聚米量沙运宵幄。岩疆寄锁钥。谁觉。前筹借错。长城坏、风雨黯天，鸦阵层层乱巢幕。功名俪褒鄂。记皖岫扬鞭，湘岸横槊。",
      "无端月冷南飞鹊。看海上潮怒，子胥携手，忠魂幽渺甚处托。盼归梦京洛。才薄。荐惭鹗。念夜草军符，磨盾如昨。铭勋待拜麒麟阁。奈玉帐秋偃，令威归鹤。西州沉痛，感旧泪，袖暗濯。"
    ]
  },
  {
    "id": "adcfe4db2d8f351ca33a1c685405df42",
    "title": "金缕曲·题褚二梅北征草和顾顾山",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "帽影缁尘扑。记年时、天街试马，玉鞭香簇。几度销凝旗亭字，醉听春风旧曲。又灞安、垂杨吹绿。昔日长条都攀尽，展吟笺、怕认莺花熟。谁更写，梦华录。",
      "君居洛下东头屋。寄闲情、裁云剪月，脆丝毫竹。不惜黄金空抛去，换酒鹴裘未足。算剩得、珍珠一掬。千里烽烟家何在，唱新词、还替刘蕡哭。窗雨暗，话银烛。"
    ]
  },
  {
    "id": "adcfe4db2d8f351c93f2c2ea21615344",
    "title": "霜叶飞重九登西歧山用周清真韵",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "乱烟低草。寻秋路，残蝉声断林表。画溪弯处石桥斜，指呗关幽悄。看一线、潮青破晓。孤筇闲倚群峰小。待换酒人还，试共插、茱萸弄影，夕霁红照。",
      "波外又掠征鸿，湖阴漠漠，片云诗被催到。半天铃语惊新霜，更暗添凄抱。笑海角、游踪倦了。柴桑思谱归来调。但细与、黄花约，明岁东篱，醉朋休少。"
    ]
  },
  {
    "id": "adcfe4db2d8f351cece5e1998db7cd57",
    "title": "柳梢青",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "雨昼风宵。匆匆时节，容易花朝。移树流莺，过墙蝴蝶，春被邻邀。",
      "垂杨禁得愁销。渐折尽、长亭翠条。望遍征帆，知人心苦，只有江潮。"
    ]
  },
  {
    "id": "adcfe4db2d8f351c9dbc1181615cf45c",
    "title": "汉宫春·金螺青得班固玉印绘思古图",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "文丽卿云，问兰台吏去，谁补遗编。空存旧摩印玉，零落人间。苔花锈碧，认当时、秦篆斑斓。应自有，山灵护野，夜深光烛星躔。",
      "遥想赤符际运，映高文典册，芝检朱妍。还看籀红押尾，铭勒燕然。模糊劫火，暗伤心，流落谁边。惟付与，金题锦贉，共寻蛩駏前缘。"
    ]
  },
  {
    "id": "adcfe4db2d8f351c3a1d9f2340dbd27b",
    "title": "法曲献仙音·庚申长至",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "阴测花砖，暖霏葭律，霜晓记听鲸鼓。糁雪貂裘，画灰猊鼎，天涯暗惊时序。正不寝，疑金钥，敲窗又风雨。玉关阻。",
      "念迢迢、翠华西狩，春信远、生意渐苏穹户。冻草遍铜墀，拜宫云、仙杖何许。岁逼青阳，净纤尘、日丽琼宇。盼鸾旗归拥，一路梅花香护。"
    ]
  },
  {
    "id": "adcfe4db2d8f351cf02891a4839df5ea",
    "title": "采桑子",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "西风着意吹残云，寒上征衣。冻草凄迷，满路春愁怨马蹄。",
      "溪梅不趁离筵折，冷萼香迟。别后相思，知寄江南第几枝。"
    ]
  },
  {
    "id": "adcfe4db2d8f351c7c5239165aa30865",
    "title": "鹊桥仙·七夕",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "凤梭停，银潢静，仙軿直下云表。耿离愁，经年惯、桂香吹老。蛛丝空网旧恨，剩曝衣花袅。判无睡，正怕看牵牛，画屏凉早。犹记晚妆试了。",
      "倚针楼、拍肩欢笑。曾共指、断桥鹊应填好。芳盟尚在吟抱。奈顿添凄悄。卷帘惊见，斜河催晓。"
    ]
  },
  {
    "id": "adcfe4db2d8f351c9e0c61e738dfcfbb",
    "title": "壶中天·海陵道中",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "野芦吹雪，被西风、趱入烟波深处。隔岸微茫鸦弄暝，团破一川凉雾。浪挟帆飞，灯摇磷碧，暗洒横塘雨。篷窗休掩，祫衣新试吴絮。",
      "因念故里天寒，荒桥水长，目断鸳湖路。甚日归来还一笑，长伴渔汀鸥鹭。老树萧萧，颓阴黯黯，近市闻人语。残更数遍，拥衾空赋愁句。"
    ]
  },
  {
    "id": "adcfe4db2d8f351c7b2b36b9308744a2",
    "title": "解语花·橄榄",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "芳盐坠碧，破篦藏珠，霜老吟青子。懒寒侵齿。含颦处、舌本暗回春味。",
      "瓶笙沸水。听小语、龙团新试。留剩核、然近银釭，几瓣飞兰蕊。",
      "犹记吴门夜市。逗红灯一点，幽唱初起。瘦梅香里。",
      "分螺盒、冻绿暗侵葱指。天涯岁晚。空惆怅、素巾铅泪。",
      "知甚时、重赠檀奴，消玉尊残醉。"
    ]
  },
  {
    "id": "adcfe4db2d8f351ce0fc4309bff6adbb",
    "title": "采桑子慢·橘",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "晴霜乍饱，千树丹丸争染。记曾共、香橙冰笋，载满筠篮。思远西风，洞庭秋色又红酣。鲸波迷路，吴帆未整，望断江南。",
      "楚梦易醒，逾淮谁惜，齿馥空含。更休说、朱楼剖玉，并蒂分甘。阳羡亭孤，赋归愁慰老坡馋。残棋消劫，相逢旧叟，重证仙凡。"
    ]
  },
  {
    "id": "adcfe4db2d8f351c07fbcd4011dc536f",
    "title": "木兰花慢·送灶",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "听千街响竹，趁宵半、送神归。正白马迎初，黄羊荐后，风漾灵旗。琼卮漫教醉倒，怕曛曛、夜奏绿章迟。知否天阍万里，九门虎豹环司。芳时。",
      "彩燕丝鸡。中妇艳，少儿嬉。笑因热何人，踞觚凭我，媚奥奚为。休辞岁盘草草，供梅花、聊当赠行词。好问和羹心事，炊香到处春回。"
    ]
  },
  {
    "id": "adcfe4db2d8f351c7cd81b189cd0e65d",
    "title": "菩萨蛮·冬日即景",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "栖鸦点点如残叶，林容寂寂天疑雪。烟外晓钟疏，山寒僧梦孤。",
      "西风吹短策，酒束诗肠窄。招鹤问梅花，今年春瘦些。"
    ]
  },
  {
    "id": "adcfe4db2d8f351c525a3ca52d32dfb2",
    "title": "长亭怨慢悼顾莺娘为鹿潭作",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "最凄绝、枇杷门户。几阵轻阴，落花辞树。月暗西楼，夜鹃啼血竟何处？玉眸迟暝，知未尽、牵衣语。唱惯鲍家诗，忍更向、秋坟听取。",
      "细数。自香瘢爇后，只共艳辰百五。春心费尽，算换得、雨酸风楚。当时若、休见云英，瘦不到、腰围如许。待剪断垂杨，还怕愁生霜缕。"
    ]
  },
  {
    "id": "adcfe4db2d8f351c26d503a256fd588f",
    "title": "醉落魄冬夜即意",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "钟疏漏叠。熏笼火烬余灰热。遥天云冻飞鸿咽。窗外西风，残梦堕黄叶。",
      "瓶梅泻水香魂结。一枝瘦影灯凄绝。铮铮冰柱敲檐铁。睡鹤知寒，起舞弄孤月。"
    ]
  },
  {
    "id": "adcfe4db2d8f351ca6631786fabcd933",
    "title": "更漏子",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "漏迢迢，风瑟瑟，泪点渍成秋迹。银汉近，玉门遥，归期金凤翘。",
      "滞新蛩，回去雁，残醉堕梧庭院。红烛灺，翠尊孤，霜寒驱梦无。"
    ]
  },
  {
    "id": "adcfe4db2d8f351c58c1f4c26415fd1f",
    "title": "天香·卐字香",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "窗眼嘘云，阑腰印月，雏鬟夜静重炷。篆蜕盘蜗，薰圆睡鸭，萦系荀郎吟绪。春融四角，浑不倩、流苏深护。刚似侬心宛转，连环万丝千缕。温灰半星微度。",
      "画秋蛇、似钩愁谱。一寸绣肠颠倒，佛龛低诉。漫说情田未补。怕隔断、相思旧时路。织向鸳机，回文更苦。"
    ]
  },
  {
    "id": "adcfe4db2d8f351c17b7742af196125e",
    "title": "水龙吟·白蘋",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "楚江吟思悠悠，浪花湿溅珍珠泪。清香引棹，浮根萦桨，空明见底。采采秋心，尽人抛掷，自成憔悴。任湔裙去后，鸥乡梦冷，斜阳淡，西风起。",
      "羞更偎红倚翠。映沧波、何曾梳洗。相思渐老，菱歌又远，鱼竿醉倚。青鸟衔巾，文鱼漾縠，旧愁休记。但低垂素靥，盈盈一水，伴鸳鸯睡。"
    ]
  },
  {
    "id": "adcfe4db2d8f351cd43307e01a15c7ee",
    "title": "摸鱼儿·菱",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "占莼乡、绿莹柔玉，一绳界断秋水。瓜皮艇小穿波稳，采采湿衣空翠。凉影碎。听隔浦清歌，惊破鸳鸯睡。堆盘更美。笑瘦削鞋尖，斜攲巾角，闲供雪瓷醉。任多刺。",
      "清胜莲房芡米。折腰情味如此。灵池漫道浮根弱，红紫未粘泥滓。怀古里。记趁晓南湖，船聚人喧市。西风又起。怅桂棹归迟，菰塘路冷，梦绕碧云里。"
    ]
  },
  {
    "id": "adcfe4db2d8f351c8e400bcf192c3ba5",
    "title": "摸鱼儿·东湖感旧",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "问湖边，旧时莺燕，而今亭榭谁主。百花洲畔波鳞碧，低卷断烟零雨。凄绝处。是几个渔罾，冷挂眠鸥渚。垂杨自舞。想玉笛声残，画船人杳，幽恨向风诉。桥东路。",
      "还记题香俊侣。萝窗深夜弦语。十年重唱西江月，寥落紫云遗谱。吟思苦。费万轴情丝，织就销魂赋。天涯倦旅。怅沽酒楼头，阑干独倚，酩酊送春去。"
    ]
  },
  {
    "id": "adcfe4db2d8f351cc555c4a538b23e95",
    "title": "齐天乐·络纬",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "井阑啼碎金梧影，声声羂愁难断。竹簟邀凉，瓜藤架月，烟外不胜清怨。才听又远。认幽涧哀弦，被风吹转。那得成丝，翠笼空饱豆花瓣。",
      "篝灯谁寄永巷，弄鸳梭轧轧。残夜相伴。露湿侵篱，星寒映杼，应恨回文零乱。搴帷意懒。况无妇惊秋，宋郎凄婉。自谱相思，泪痕凝翠管。"
    ]
  },
  {
    "id": "adcfe4db2d8f351c56b07b705f571fd6",
    "title": "桂枝香车螯",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "珠宫孕魄。趁怒潮乍归，玉堕沙碛。蜒雨腥风，瓜艇破帆如织。流涎不数江瑶柱，笑厨娘、纤手难擘。筱筐鱼市，霜锋奏响，乳膏香溢。",
      "旧曾听、吴儿叹息。道便解烹鲜，还住江北。蚬白蚶红，偏占早春芳席。扬州路杳秋蔬冷，几思量、腻脂琼液。暗留文壳，燕支戏和，镜台狼藉。"
    ]
  },
  {
    "id": "adcfe4db2d8f351cfb281a6b6681d341",
    "title": "莺啼序",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "春蚕乍惊梦醒，羂冰丝未断。绣屏事、私刻琅玕，兔毫重诉幽怨。暗尘锁、秦筝怕倚，哀弦一一啼霜雁。碎虚空，秋去无痕，絮云轻散。记唱铜鞮，柳阴舣棹，趁樊川涨暖。破苔径、紫曲楼深，隔帘曾似识面。问芳年、晴梢豆蔻。颊潮晕、余霞红溅。小廊腰，蟾影窥盟，一轮刚半。蝉梳发腻，麝篆心萦，尚相逢恨晚。莺嘴啄、落花无力，酒醒人去，玦系红巾，骤分钗燕。",
      "瑶窗夜静，青禽韵歇，骄骢犹认当时路。奈枇杷、门闭蓬山远。连环易缺，单衣枉渍幽香，唾碧点滴珠串。梅阴孕绿，老叶沉沟，怅杜郎遇浅。古今恨、难填卫海。独立斜阳，数遍栖禽，鬓花愁换。黄衫纵在，玉箫何处，垂杨空袅千万缕，怕烟条、羞续他生愿。凄凉灯外檀槽，醉拍偷停，翠尊泪满。"
    ]
  },
  {
    "id": "adcfe4db2d8f351cbb02b94c36041a20",
    "title": "四字令",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "霞纹睡腮，云情醉怀。蛛丝飞坠瑶钗，对东风细猜。",
      "帘轻自开，莺归未来。隔窗小玉音乖，误花阴凤鞋。"
    ]
  },
  {
    "id": "adcfe4db2d8f351c82e77dc9e1da9236",
    "title": "红情海棠",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "东风生色。正锦帷障暖，猩红云密。我见犹怜，乞借微阴护倾国。一笑钗横鬓亸，新睡起、娉婷无力。但玉肌、懒近熏炉，遗恨在芳泽。狼藉。",
      "破苔碧。看细雨酿寒，卷帘烟滴。画栏漫拍。金谷春深酒怀窄。还怕轻妆未整，呼绛蜡、重寻兰夕。悄未许、冰雪里，野梅聘得。"
    ]
  },
  {
    "id": "adcfe4db2d8f351ce6102d00409d699b",
    "title": "绿意笋",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "西泠旧麓。记晓寒径里，冰苔曾斸。分与樱厨，剥似蕉心，几度醉拈香玉。惊雷忽破乡关梦，又瘦认、袜罗双曲。算好春、易过头番，竟日画栏凭独。",
      "无那湖阴翠减，问谁更、采笔重题修竹。回首东风，花暗禅房，燕子初来天竺。判教领、尽烟霞味，怕一寸、词肠犹俗。愿少留、伴我清尊，莫放小庭幽绿。"
    ]
  },
  {
    "id": "adcfe4db2d8f351c2e78391e4d1ce605",
    "title": "陌上花辛酉上巳同人修禊于莲溪迫事未赴丁保庵示以诗谱此书后",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "棠梨谢了，啼鹃无赖，又催春暮。一院茶香，迤逦倦鸥吹聚。破禅也带看花眼，偏被柳丝牵住。问青鞋、甚事年年芳径，俊游都误。",
      "傍阑干、向晚飞来燕子，似笑韶华虚度。百感回肠，曲水算知愁绪。梦魂尚倚山阴棹，换了冷烟疏雨。恐他时，再证浮杯佳约，鬓添霜缕。"
    ]
  },
  {
    "id": "adcfe4db2d8f351c937b1a306ede0016",
    "title": "好事近·癸丑冬与黄子湘同从军于邗上重逢话别赋此赠之",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "帐拂晓星寒，倚剑共吟晴雪。多少新亭残泪，又唾壶敲缺。",
      "琵琶弦上小沧桑，青衫怨秋月。霜外鸡声初起，任孤帆催别。"
    ]
  },
  {
    "id": "adcfe4db2d8f351c3878f2c1d80a902f",
    "title": "琵琶仙赋琵琶",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "休拨鹍弦，可知是、贺老风流销歇。门巷犹忆，枇杷泠泠韵凄绝。人去后、关山雁远，剩环佩、夜归荒月。古驿沙寒，幽闺漏永，都是呜咽。",
      "漫重念、孤泊空江，恐司马、青衫泪花叠。无限少年心事，对华灯低说。枫影外、千呼万唤，替秋风、管领离别。怎又听彻梁州，鬓丝添雪。"
    ]
  },
  {
    "id": "adcfe4db2d8f351cc869ccf4406ebdb9",
    "title": "忆旧游·竹抱轩消夏初集咏夕阳",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "正高城霁雨，独客登楼，怕近黄昏。暮色明千树，带归鸦数点，红到柴门。醉颜更教长驻，天影散霞纹。称暗柳凉蝉，深帘晚燕，重倒金尊。",
      "征人在何处，傍疏林策马，频问前村。渺渺烟波阔，剩乱帆半叶，挂上离痕。旧游记寻湖畔，芳草懒晴熏。自路隔雷锋，悠悠望绝东去云。"
    ]
  },
  {
    "id": "adcfe4db2d8f351cc06ac9f25b0f4e1a",
    "title": "南歌子",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "十样蛾争剃，双心麝细烧。无端风急石城桥。为问莫愁、艇子倩谁招。",
      "旧影迷珠箔，新声黯玉箫。相思犹是斗纤腰。只怕行人、愁见柳千条。"
    ]
  },
  {
    "id": "adcfe4db2d8f351c26a3e71fb189283d",
    "title": "小重山令·与保庵话扬州湖上旧游",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "十载虹桥买醉时。携尊梅树下，说相思。三生杜牧恨来迟。红楼外，莺老绿杨枝。",
      "愁弄玉参差。销魂春去也，鬓丝丝。惜花心事已全非。西风怨，惟有白鸥知。"
    ]
  },
  {
    "id": "adcfe4db2d8f351c2c5109624987dc40",
    "title": "庆清朝消夏第二集咏秋露",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "桂冷千山，葭苍一水，西风咽断蝉声。罗纨夜润，招凉粘湿疏萤。明月不堪赠与，披衣愁若故乡情。还惊起，蕉阴睡鹤，独唳空庭。",
      "更念汉宫旧事，赐近臣消渴，醉浥金茎。烟凄蔓草，铜仙清梦迟醒。翠盘又倾碎玉，藕花香杳泪珠零。休分付，一枝湘管，写怨秋屏。"
    ]
  },
  {
    "id": "adcfe4db2d8f351c831ba3c7e543e751",
    "title": "万年欢·即席示李冰署郭尧卿兼寄周潇碧淮阴用史梅溪韵",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "海畔闲鸥，趁萧斋夜凉、同赋团雪。又是疏帘吹雨，蕙枝香发。漫诉琼箫旧怨，怕酒醒、垂杨凄绝。而今便、不梦扬州，暗愁消瘦诗骨。",
      "尊前壮心易歇。听山阳倦笛，何事轻别。客里登楼，都换故乡云物。多少西园俊侣，待共觅、棕鞋青袜。问恁日、顾曲人归，画栏重醉秋月。"
    ]
  },
  {
    "id": "adcfe4db2d8f351c9c8166746eba0e8c",
    "title": "秦楼月",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "月沉沉。秋窗寂寂宵深深。宵深深，暗魂何许，步遍墙阴。",
      "空房遗影悲青琴，黄泉碧落愁难寻。愁难寻，无人诉得，咽泪归心。"
    ]
  },
  {
    "id": "adcfe4db2d8f351c561b0edd8425e365",
    "title": "临江仙·感事",
    "authorName": "杜文澜",
    "authorId": "adcfe4db2d8f351cf0bbac6fb4568df2",
    "dynasty": "清",
    "content": [
      "读破芸缃三万卷，回翔直到公卿。胸藏武库角心兵。绮罗丛里，擎酒说功名。",
      "镂玉横腰金佩肘，白头一梦零星。舞裙歌扇总飘萍。故人江海，闲读种鱼经。"
    ]
  },
  {
    "id": "adcfe4db2db2b2313963b2601be7a6d7",
    "title": "鹧鸪天·余十余龄即往来吴越，其时江海晏然，单舸轻装，随处可泊。祖庭尝咏查初白风露一天人拥被，橹枝摇梦过春江之句。谓饶有水乡幽致。辛亥以来，南塘夜出，行客戒途矣",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "淰淰柔波拍舵鸣。小诗都半客中成。新丝上市喧人语，香稻连畦晒晚晴。",
      "乡梦稳，布帆轻。髫年犹及见承平。山川淳朴流民少，午夜行舟总不惊。"
    ]
  },
  {
    "id": "adcfe4db2db2b231c117447ed5bd2f00",
    "title": "鹧鸪天·苏州盘门外，相王古墓，背郭临流，境殊萧寂。隔河辟为租界，乃昔年丛葬地。余吴越往还，道出祠下数十回矣",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "过雨苔痕玉座春。断碑谁证赤阑神。野僧敲火煨残芋，词客停桡荐渚蘋。",
      "披宿草，走寒燐。蜃楼金翠逐年新。祠堂照影桃花水，换尽簪裾几辈人。"
    ]
  },
  {
    "id": "adcfe4db2db2b2318c10215f4ab29679",
    "title": "摸鱼儿·橹声",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "送年光、声声呕亚，浪游领略成惯。烟消楚竹无人处，流出空江哀怨。移渐远。应惊醒眠鸥，绕过垂杨岸。露兰啼泫。想别后青蛾，倾鬟细听，心逐雁行断。",
      "相和语，一片昏鸦撩乱。秋魂荡得都软。推篷只搅深更梦，可把征人催转。轮指算。忆极浦荒城，孤咏烦君伴。他年如愿。拟笭箵浮家，折波来往，潮与月同满。"
    ]
  },
  {
    "id": "adcfe4db2db2b231c06ac9f2d37f316b",
    "title": "南歌子",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "新涨平临软，斜阳倒射明。不知身在镜中行。只觉蘋香风细梦都清。",
      "沙净通鱼步，云低落雁筝。野桃临水又清明。略似垂髫双桨那时情。"
    ]
  },
  {
    "id": "adcfe4db2db2b231ec622b0c23872cd9",
    "title": "齐天乐·闻柝",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "梨云万户沈酣际，凄然数声相引。古巷人稀，高门客散，月黑敲来渐紧。萧寥光景。想转过铜街，雾昏花暝。递入悲笳，一星幽火戍楼近。",
      "中宵愁绪互并。正露寒人远，孤倚珊枕。贺老哀弦，雍门变徵，半藉空中传恨。炊粱梦醒。杂残雨飘窗，泪珠酸迸。乱点虾蟆，故宫禾黍冷。"
    ]
  },
  {
    "id": "adcfe4db2db2b231e4b8918198b5dc22",
    "title": "齐天乐·残灯",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "荧荧已是无多焰，帘阴那堪风紧。石火年光，兰膏身世，照得欢愁谁醒。铜蠡待尽。任红蝠啼烟，苍鼯跳影。倩女迷离，玉钗挑倦镇孤凭。",
      "华妆曾耀翠鬓。怎春宵未度，顿怨凄冷。单枕江船，一星野店，重叠漫郎前恨。虚堂人静。借净土传灯，絮禅相证。莲炬金坡，谪仙诗梦警。"
    ]
  },
  {
    "id": "adcfe4db2db2b231b114a654d5840b03",
    "title": "浣溪纱·归舟将近苏州",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "塔影迢迢落雁边。归心还在雁飞前。橹声轻缓怨长年。",
      "小病悬知增瘦态，近乡翻觉损宵眠。镜中愁喜并眉尖。"
    ]
  },
  {
    "id": "adcfe4db2db2b2318e9bed3e1177f457",
    "title": "浣溪纱",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "生小芳兰竟体熏。天风吹皱砑罗裙。左徒应悔赋行云。",
      "原草渐迷前度迹，落花浑似未归人。红巾飞鸟又残春。"
    ]
  },
  {
    "id": "adcfe4db2db2b2318e9bed3e2beb23ca",
    "title": "浣溪纱",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "风皱柔怀水不如。碧城消息近来疏。嫩凉人意倦妆梳。",
      "锦幄明镫鸳索梦，文梁斜日燕窥书。瞢腾浑不信当初。"
    ]
  },
  {
    "id": "adcfe4db2db2b2318e9bed3e264af6da",
    "title": "浣溪纱",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "五剧车声隐若雷。迎门花捧夜珠来。脂香熏透玉交杯。",
      "南部檀槽余暖歇，北风裙带峭寒开。谢桥微雪独低回。"
    ]
  },
  {
    "id": "adcfe4db2db2b2318e9bed3ed6dbd3bf",
    "title": "浣溪纱",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "莫向流萍托爱根。侵阶罗袜怨黄昏。单衾残烛与温存。",
      "风定流尘栖绣榻，街空斜月掩朱门。秾华如水淡留痕。"
    ]
  },
  {
    "id": "adcfe4db2db2b2318e9bed3ecc1a5d90",
    "title": "浣溪纱",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "烟柳无情拂帽斜。钿车何处路三叉。楚蘋谢絮各天涯。",
      "破闷笼鹦聊说梦，惊寒江燕却思家。画奁残雨损菱花。"
    ]
  },
  {
    "id": "adcfe4db2db2b231f41740d8f3bac3bb",
    "title": "菩萨蛮·庚寅九月薄游衡湘，阻风洞庭之南津港。吴楚舟樯，云屯鳞集。翼晨登白马将军庙，北风骤转，千帆竞挂，衔尾翩联，一白直穷天际，洵江湖壮观也",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "神祠白马丹青古。金支绣葆鱼龙舞。一雁大江风。苍然秋满空。",
      "长云连七泽。人语波声合。画角晓霜催。乱帆无数开。"
    ]
  },
  {
    "id": "adcfe4db2db2b2319b02ba6ddf272a39",
    "title": "菩萨蛮",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "环花小阁葳蕤锁。珊钩软踏娇鹦母。风递絮香柔。初阳红上楼。",
      "云痕呵晓镜。淡写春鬟影。残露颤花梢。折枝人未遥。"
    ]
  },
  {
    "id": "adcfe4db2db2b2319b02ba6df348b05e",
    "title": "菩萨蛮",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "画罗宫烛颦妆瘦。钿蝉凄咽还依旧。屧响惯经行。风廊误叶声。",
      "鸣琼空约步。临水鸾羞舞。单枕绣檀温。梨花深掩门。"
    ]
  },
  {
    "id": "adcfe4db2db2b2319b02ba6db642a5b4",
    "title": "菩萨蛮",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "珠灯红孕相思句。相思有翼还飞去。黄竹赠湘君。江干双泪痕。",
      "华鬘天自碧。抱定怀中月。愁压采旄低。洛川归路迷。"
    ]
  },
  {
    "id": "adcfe4db2db2b23188aff082cf0d5aca",
    "title": "金缕曲·勃海遇风，翼晨舟抵大沽口，潮退阻沙，乘渔艇泛海至塘沽，已夜午矣",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "转舵芝罘侧。蓦西风、欢催飓母，横吹海立。前阵排樯连后劲，万斛舟腾一叶。高涌自、潮头轻掷。黯淡斜阳云隙漏，映天容、如墨涛如雪。喜夺命，蛟龙窟。",
      "神沙衣带横天末。障回澜、黄流互搏，五河并力。招得渔舟低掠燕，倚枕中宵摇兀。荡双桨、前无空阔。七二湾环行渐近，傍平滩、灯火人声合。踏芒屐，痕犹湿。"
    ]
  },
  {
    "id": "adcfe4db2db2b231aefc1a4f28bfbb79",
    "title": "高阳台·辛巳岁先室绚华侍祖外舅彭刚直公归衡阳，时余年十四，妇年十六。舟发胥江，依依惜别，为第一度分襟处。卅年来伤离感逝之怀，焉得逢人而语。黄陵瑶瑟，飙乘仙女之踪；元武明珠，泪结相思之字。野水孤帆，城阴一角，夕阳无语，离思当年，低回独喻云",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "崎岸无人，乱山如梦，重来尽耐思量。乍展情芽，娇憨骑竹年光。关河未识天涯远，只难禁、酸沁回肠。掩离觞。忍泪低鬟，已湿罗裳。",
      "嘘寒问暖寻常语，到临岐嘱付，垂老难忘。小坐迁延，一双人影斜阳。卅年绮恨飘风过，剪秋灯、谁话沧桑。向横塘。淡月昏烟，独雁回翔。"
    ]
  },
  {
    "id": "adcfe4db2db2b231c10e0a6afa614e6f",
    "title": "绮罗香·夕阳，用梅溪春雨韵",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "淡欲生阴，去还成恋，凝望天涯迟莫。翠舞珠酣，肯为朱门少驻。下芳砌、蝶暝重帘，倚荒戍、雁沉寒浦。借枝头、余暖无多，栖鸦啼梦玉京路。",
      "江城哀角自奏，剩有片帆红闪，苍凉归渡。一抹残山，映取倦妆眉妩。伴孤影、知有谁来，写闲恨、了无着处。乍销凝、换却黄昏，月娥凄共语。"
    ]
  },
  {
    "id": "adcfe4db2db2b231b209895faa8c3102",
    "title": "绮罗香·龙湖倚棹，野水苍烟，闲秋柳一行，萧疏向客，临风寄慨",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "绮陌骢归，翠堤莺倦，埼岸几番疏雨。弹指秾春，一笑千金眉妩。拚付与、残笛西风，更谁共、画船南浦。掩乡关、黄叶村孤，绕枝剩有乱鸦语。",
      "长杨零落词赋，奈慵扶烟态，楚腰无主。萍絮茫茫，禁得夜寒风露。孤俊约、青眼交疏，留纤影、朱阑人去。愿来生、莫长情芽，愁痕吹又聚。"
    ]
  },
  {
    "id": "adcfe4db2db2b231bb46140254f6d20a",
    "title": "金缕曲·题京师枣花寺所藏青沟禅师绘红杏青松卷。禅师官明崇祯朝副将，随洪承畴出关，易代后弃官为僧。是图盖隐寓松杏山之战，纪亡国之悲也。卷长三十余丈，二百年来名流过客题咏殆遍，或流连光景，或托讽微言，鲜赋其事者。甲子夏五宗子戴姊丈自江南来，偕游萧寺，展卷移晷，归寓赋此，未题卷上也",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "凌纸冰霜气。是当年、弓刀宿将，隐悲身世。松杏河山空战骨，待把英魂唤起。借几笔、萧寥画意。夜雨僧房怀旧侣，卧沙场、刘杜真男子。忍回首，东征事。",
      "恒沙浩劫飘风逝。皕年来、名卿硕彦，长笺留字。零乱清愁无写处，一片斜阳古寺。复我辈、登临此地。辽鹤归来人代换，覆棋枰、同是伤心史。谁重洒，新亭泪。"
    ]
  },
  {
    "id": "adcfe4db2db2b231a608e3c4d98b536d",
    "title": "金缕曲·题顾梁汾寄吴汉槎金缕曲墨迹",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "溅纸辛酸泪。历龙荒、万重冰雪，苍凉阅世。怀袖低回逾五载，一片至情文字。矢然诺、不渝终始。风义感人能泣下，仗知音、侧帽家公子。看属国，生还矣。",
      "归来京洛衔悲喜。款深关、明灯把酒，飘零残句。剩有贯华诗阁在，倒影梁溪秋水。吊裙屐、登临胜地。多少才人同末路，起九原、随会论知己。抵一部，兴亡史。"
    ]
  },
  {
    "id": "adcfe4db2db2b231691b22a8eec3e115",
    "title": "金缕曲·寒鸦，和章式之原均",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "遗构何王殿。舞东风、龙池烟柳，春华瞥箭。午夜延秋门上唤，废宅更谁依恋。倘尚有、谢家堂燕。泊凤飘鸾成一慨，共摧颓、那复雌雄辨。青鸟信，渺无便。",
      "天涯羁托年时惯。尽回旋、毕逋身世，呼晨噪晚。浩莽秋原无宿处，落木荒城一片。只岁晚、饥鸥相伴。守定残枝甘瑟缩，任长空、苍狗云衣变。丈人屋，付虚愿。"
    ]
  },
  {
    "id": "adcfe4db2db2b231ece5e199fedc7a94",
    "title": "柳梢青",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "人去江潭。卷帘重见，眉月初三。回首东风，花应溅泪，酒不成酣。",
      "长条攀折何堪。空顾影、依依汉南。重叠离愁，更移更远，绝似征帆。"
    ]
  },
  {
    "id": "adcfe4db2db2b231c2ebbe3b877dfdd7",
    "title": "鹧鸪天",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "剪水轻阴掩画楼。愔愔凉意上琼钩。黄姑怜我经年别，紫燕窥人两鬓秋。",
      "云漠漠，信悠悠。揽衣推枕小淹留。粉墙东角凝眸处，一寸斜阳一寸愁。"
    ]
  },
  {
    "id": "adcfe4db2db2b231c2ebbe3b1e5d5f05",
    "title": "鹧鸪天",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "记遍重山复水程。小阑干划玉钗轻。梦随楚角微茫转，愁与江潮往复生。",
      "笼短烛，数寒更。残笺余馥总关情。年时怕听红船橹，无那西风误雁声。"
    ]
  },
  {
    "id": "adcfe4db2db2b23174f92aae73fe067d",
    "title": "满江红·南归道中",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "匹骑冲寒，把激荡、孤怀谁诉。莽千里、霜低土屋，风严戍鼓。坏壁金丝东鲁宅，荒原戈戟南徐府。数兴亡、起灭几雄豪，成今古。",
      "沙路尽，辞淮浦。人语杂，兼吴楚。看马头晴翠，隔江烟树。夜静潮声沉铁锁，云慨山色环金柱。吊英灵、杯酒洒中流，鱼龙舞。"
    ]
  },
  {
    "id": "adcfe4db2db2b231672f27079e60ce11",
    "title": "清平乐·燕台秋冷，曹部一空，薄宦穷途，飘流满目。感赋此解",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "帘栊豆蔻。惊眼春痕瘦。昨日鲤鱼风信骤。剩有禁寒翠袖。",
      "两三冻蝶残萤。苔阴絮诉飘零。我已乱愁无次，强分余绪怜卿。"
    ]
  },
  {
    "id": "adcfe4db2db2b231aa1c007c9003afac",
    "title": "齐天乐·兵灾绵结，归路阻修。以工部之怀人，兼太尉之伤乱。出郊极目，以写我忧",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "关山直北烟尘际，危楼暮寒孤倚。茂苑清歌，余杭残酒，都化一襟梦雨。堕欢飘羽。况腹痛回鞭，西州故侣。荠麦摇青，荒陂凫雁自相语。",
      "渊明三径何处。泛波涛萍梗，身世焉寄。沧海鲸翻，连城虎踞，莫问天涯行旅。瑶京信阻。任归燕巢林，画堂谁主。掩抑湘弦，自笺离恨谱。"
    ]
  },
  {
    "id": "adcfe4db2db2b231c2ebbe3bc8245f38",
    "title": "鹧鸪天",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "酿雪云痕漠漠平。幽居深巷少人行。围棋黑白争先后，记日丹黄判雨晴。",
      "帘影薄，篆烟清。煎茶炉畔响瓶笙。不知门外寒深浅，万点风鸦乱叶声。"
    ]
  },
  {
    "id": "adcfe4db2db2b231cd688df50d90fc45",
    "title": "甘州·闰庵前辈以病棠吟及河桥梦影图见示，却寄此解",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "看东风、吹绿遍瀛洲，天涯又春深。怅雨损芳枝，烟寒静院，云散朋簪。并入紫霞凄调，午夜付微吟。十载东华路，门掩花阴。",
      "况复河桥梦断，尽伤离悼逝，白发愁侵。纵兴亡饱阅，衰泪尚沾巾。想环佩、重归月下，话沧桑、辽鹤也惊心。知音。感信沈天远，何处牙琴。"
    ]
  },
  {
    "id": "adcfe4db2db2b231d8514cafebdc14a4",
    "title": "南乡子",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "香雾霭蒙蒙。花径微阴淡日烘。春鸟自喧人自寂，疏慵。砚匣流尘尽日封。",
      "凉意透珠栊。凤尾轻罗掩几重。檀枕半欹眠未稳，惺忪。风漾梨云浅梦中。"
    ]
  },
  {
    "id": "adcfe4db2db2b231f32f182e3c26ae1c",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "隐约楼台接莫云。桃花何处问芳津。青旗芝盖总遗尘。",
      "废宅又营新燕垒，画阑曾倚去年人。不关幽怨亦伤春。"
    ]
  },
  {
    "id": "adcfe4db2db2b231f32f182e1eb53dce",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "莫问香车果否来。日斜犹是立苍苔。旧曾行处重徘徊。",
      "欲赠缠绵心一寸，待传消息路千回。梦阑携袖费疑猜。"
    ]
  },
  {
    "id": "adcfe4db2db2b231954b6e007b86b59b",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "琼轩启，初日动帘纹。花径扫尘香噀露，晓窗呵镜薄生云。",
      "深护水沈熏。"
    ]
  },
  {
    "id": "adcfe4db2db2b231954b6e00b3c6e011",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "文窗静，风格卫娘才。柳叶眉痕春一剪，笔花灯蕊夜齐开。",
      "云母小笺裁。"
    ]
  },
  {
    "id": "adcfe4db2db2b231954b6e009b81c54f",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "高楼倚，排日计征程。圆顶香罗空有泪，方蹄郎马总无声。",
      "风露夜三更。"
    ]
  },
  {
    "id": "adcfe4db2db2b231954b6e0001901847",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "离亭晚，卅六过文鳞。愁里绿波浓化酒，梦回红烛短于春。",
      "犹有未归人。"
    ]
  },
  {
    "id": "adcfe4db2db2b231954b6e00d470c3b1",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "兰因远，笺尾署瑶京。九锡谁标花宠辱，七情空凿藕聪明。",
      "流水问三生。"
    ]
  },
  {
    "id": "adcfe4db2db2b231954b6e00380cb3a4",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "无穷意，分付往来潮。秦女衣裳云影卷，湘灵环佩水天遥。",
      "烟月自春宵。"
    ]
  },
  {
    "id": "adcfe4db2db2b231eeb04e9d29045794",
    "title": "唐多令",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "花发傍虚廊。还邀月到窗。月西沈、花也茫茫。孤坐无憀眠未稳，怯从与，影商量。",
      "石火本匆忙。飞腾昨日光。况悠悠、廿载偏长。惟有天风吹好梦，定今夕，到君傍。"
    ]
  },
  {
    "id": "adcfe4db2db2b231efb746fb2c3e8f85",
    "title": "徵招·闻子戴赁居余吴门老屋，赋此寄怀",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "乌篷梦湿江南雨，灯花为君吟瘦。别绪几多长，问丝丝烟柳。平桥西巷口。忆曾共、凭阑携袖。短鬓霜欺，尺波春谢，故乡回首。",
      "琴鹤喜移家，轩窗静、双桐翠阴依旧。履迹逐年深，想苔痕青厚。园梅香在手。又寒夜、怀人时候。雁行远、勃海风高，盼素书来否。"
    ]
  },
  {
    "id": "adcfe4db2db2b231348e035bad46442d",
    "title": "木兰花慢·题夏闰厂前辈忆菊图",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "劲姿寒不改，看随处，展秋容。任野圃移根，瑶阶对仗，古寺依筇。西风。自馨孤芳，把生涯、枯菀付天公。翻笑餐英人换，匆忙流水游龙。",
      "篱东。把酒几回，逢往事，抵飘蓬。怅故国云沈，欢场电瞥，梦影重重。幽踪。且寻旧径，料黄花、未厌白头翁。一片严霜冷月，心期画里相从。"
    ]
  },
  {
    "id": "adcfe4db2db2b23125eb6af7fbf9df5c",
    "title": "清平乐",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "沙沈万劫。忍向胡僧说。虢覆虞亡同一辙。枉洒玄黄战血。",
      "伏波铜柱摩空。天山卫霍铭功。博取数行残拓，误他多少英雄。"
    ]
  },
  {
    "id": "adcfe4db2db2b23109afe17ac7c6bda9",
    "title": "徵招游灵谷寺，访志公道场，屡经劫火，仅余小殿三楹。林阴憩坐，望钟山孝陵",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "空山黄叶萧梁寺，遗踪井阑凭吊。春色自年年，又梅花开了。楼台新到眼，应不值、高僧一笑。佛火青寒，云廊深锁，钟鱼静悄。",
      "卅载此重来，人何似、悠然鹤归华表。王气望钟陵，只愁云低绕。江山空百战，叹帝业、终销荒草。更谁是、絮酒芒鞋，哭西风残照。"
    ]
  },
  {
    "id": "adcfe4db2db2b2310ee6a09da35a7e3b",
    "title": "甘州白塔登眺",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "试招来、辽鹤下空冥，回首旧瑶京。看九衢车马，万家门帖，物态全更。凄绝梁园词笔，霜雪老枚生。且酹花前酒，一醉无名。",
      "浩荡风轮火劫，扫霸图王迹，瞥眼消沈。忆钧天残梦，犹及见承平。听隔座、嬉春弦管，到愁边、都作断肠声。凭阑望，绕城山色，冷碧无情。"
    ]
  },
  {
    "id": "adcfe4db2db2b2319badf24e8f33c058",
    "title": "贺新郎·湖楼春望，与枝头双燕相对久之",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "谁解伤春语。傍湖阴、断无人处，翠襟倦舞。眼底楼台金粉影，多少楚蘋谢絮。却容易、斜阳收去。蝶板莺簧都换了，奈红丝、自缚相思缕。寻梦影，定何许。",
      "风波辽海迷归路。向颓唐、兰成残客，商量去住。谁信疏槐门巷冷，费尽衔泥辛苦。忍重问、钩帘俊侣。同在天涯相劝慰，尽缠绵、只是风萍聚。再睹尔，认休误。"
    ]
  },
  {
    "id": "adcfe4db2db2b2315a4df91379b745e7",
    "title": "凄凉犯",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "旗常俎豆消沈尽，江天尚峙小阁。先朝勋伐，云龙风虎，建牙开爵。楼船晓泊。拥裘带、雍容莲幕。倚危阑、凌霞高咏，英采想褒鄂。",
      "艇子明湖畔，衰柳残荷，依然城郭。争棋局换，更谁谈、征吴雄略。上将弓刀，共环佩、一般萧索。对平沙、败苇飒飒雁骛落。"
    ]
  },
  {
    "id": "adcfe4db2db2b231c06ac9f2102f706f",
    "title": "南歌子",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "霜意惊寒早，云痕带梦浮。衰杨已觉不禁秋。况听数声征雁过江头。",
      "帘箔低慵卷，书签散未收。假饶真个不知愁。何事夕阳无语独登楼。"
    ]
  },
  {
    "id": "adcfe4db2db2b231d583b37928ee7da9",
    "title": "一萼红·访香山团城。乾隆时金川荡平，阅武策勋于此",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "策疲驴，访先朝行殿，沙涧踏新晴。老栝皴霜，盘松托月，萧瑟并作秋声。剩三两、白头戍卒，伴过客、楼堞指空营。瘦塔云颓，丰碑藓合，没个人行。",
      "峰际危碉错峙，记高秋肄武，玉辇曾经。列帅韬弓，名王进炙，开边九驿威名。莫重向、禅房话旧，恐残衲、世外也伤情。一片摇风燕麦，绿遍荒城。"
    ]
  },
  {
    "id": "adcfe4db2db2b231c06ac9f293a4f338",
    "title": "南歌子",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "吴语吹香软，湘弦拂指柔。当年烟月恣遨游。只觉无边春色聚眉头。",
      "芳序愁中过，闲情老去休。拚将沉醉换封侯。其奈酒醒风雨满西楼。"
    ]
  },
  {
    "id": "adcfe4db2db2b23125eb6af7949e2596",
    "title": "清平乐",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "翠深红浅。春在阑前见。冉冉春归随梦远。只记梦痕一点。",
      "鱼书待寄江头。萦洄多少闲愁。乾了半池残墨，摊笺欲写还休。"
    ]
  },
  {
    "id": "adcfe4db2db2b23126dd5f189a4861a3",
    "title": "东风第一枝·秋蛩",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "才响篱根，旋移墙角，商声觅更无处。凄清时恼愁眠，断续如闻絮语。秋娘身世，尽催换、年光迅羽。下香阶、微叹花阴，惹得泪丝飘雨。",
      "泣荒原、家山已破，诉归心、江帆又阻。生涯废井颓垣，旧梦珠阑玉砌。尽情啼煞，谁惜汝、风酸月楚。委虫沙、劫后残魂，好趁夜凉呼取。"
    ]
  },
  {
    "id": "adcfe4db2db2b231f32f182eb3c11738",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "连日轻寒掩小楼。东风回暖上帘钩。寻芳林墅暂淹留。",
      "画舸朱轮春寂寂，断云孤鹜晚悠悠。遣怀赢得是清愁。"
    ]
  },
  {
    "id": "adcfe4db2db2b2311b7813037d0399d2",
    "title": "风蝶令",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "桃涨鸥乡润，芹泥燕垒融。湿云渐起大堤东。知是谁家楼阁雨声中。",
      "弱柳攀新翠，流波唱洗红。薄罗衫子早应缝。其奈愁笼蝉鬓谢娘慵。"
    ]
  },
  {
    "id": "adcfe4db2db2b231bb02b94c39b81f52",
    "title": "四字令",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "香霏绛绡。鬟欹翠翘。芳尊小醉葡萄。晕梨涡浅潮。",
      "清波桂桡。垂杨画桥。流莺啼上花梢。和微风过箫。"
    ]
  },
  {
    "id": "adcfe4db2db2b231bb02b94c885e0f3a",
    "title": "四字令",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "晶奁罢妆。金炉罢香。当年秀压群芳。醉瑶台羽觞。",
      "花阴半窗。寒衾半床。今生拌得思量。尽秋钲夜长。"
    ]
  },
  {
    "id": "adcfe4db2db2b231f29ff18e994719f5",
    "title": "点绛唇",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "社鼓饧箫，匆匆春事消磨尽。絮飞风紧。掩却文鸾镜。",
      "鹤苑书沈，消息凭谁问。无人径。梨花清冷。瘦了斜阳影。"
    ]
  },
  {
    "id": "adcfe4db2db2b231c2ebbe3be2fb89fc",
    "title": "鹧鸪天",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "一桁帘衣掩碧窗。年来芳草满池塘。题诗蕉叶痕应在，过枕梨云梦渐忘。",
      "花寂寂，月苍苍。旧经行处耐思量。小楼连夜西风里，吹尽凭阑袖底香。"
    ]
  },
  {
    "id": "adcfe4db2db2b231f32f182e93dd9fbb",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "三月杨枝作絮飞。为怜离别点春衣。烟痕眉翠两依依。",
      "忆远书多江燕少，倚阑人瘦杏花肥。绣檀回枕梦华非。"
    ]
  },
  {
    "id": "adcfe4db2db2b231f32f182e2437f7d7",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "淡淡云天雁去遥。为传秋意到蘅皋。禁寒应瘦楚宫腰。",
      "故国斜阳明灭影，隔江风信浅深潮。乡愁离思并眉梢。"
    ]
  },
  {
    "id": "adcfe4db2db2b231972ced5a1014cae7",
    "title": "蝶恋花·花前感旧",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "为访江梅侵晓出。翠袖禁寒，小傍琼蕤立。拣取繁枝亲手折。花光人影同清绝。",
      "插向铜瓶依砚侧。长忆摊笺，留得吟香笔。满地残英犹可拾。当时情味何从觅。"
    ]
  },
  {
    "id": "adcfe4db2db2b2314334969fe54801a0",
    "title": "蝶恋花",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "旧日池台春寂寂。花亦怀人，慵展芳心结。纵使满林开似雪。冷清清地谁来折。",
      "欲寄一枝江上驿。瑶瑟峰青，环佩无消息。归向芳园寻履迹。年深风雨苔痕蚀。"
    ]
  },
  {
    "id": "adcfe4db2db2b231f32f182eaf615b49",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "清露初收晓日妍。卖花声过小楼前。携来双影斗婵娟。",
      "静院回风重入听，搴帷微笑宛当年。一痕春梦淡于烟。"
    ]
  },
  {
    "id": "adcfe4db2db2b231f32f182e06f6b915",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "流水游龙日夜忙。艳歌齐唱踏春阳。罗衣还恋旧熏香。",
      "山鬼荒寒迎楚客，灵妃离合感陈王。悠悠终古问垂杨。"
    ]
  },
  {
    "id": "adcfe4db2db2b231f32f182e72b31890",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "倚棹徐行断涧滨。流波何处荐香蘋。杜娘残鬓不胜春。",
      "倾海酿愁花酿泪，捣琼成屑麝成尘。四禅天上悔前因。"
    ]
  },
  {
    "id": "adcfe4db2db2b231f32f182e07a954dd",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "雪后登临手一杯。夕阳残粉画楼台。消愁能醉几多回。",
      "飞絮已随帘影卷，风篁疑约佩声来。绕阑行尽尽徘徊。"
    ]
  },
  {
    "id": "adcfe4db2db2b231f32f182ee66da002",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "风色寒林落叶深。天涯遥夜感羁禽。苍苔行迹画廊阴。",
      "季女南山归缓缓，郎君东阁信沈沈。扁舟烟雨十年心。"
    ]
  },
  {
    "id": "adcfe4db2db2b231f625fbc7f67bc00e",
    "title": "摸鱼儿·故宫",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "数前朝、江山几姓，兴亡千载何速。只余万瓦琉璃殿，结束帝王残局。人寂寞。任门掩金环，风雨花开落。沈沈哀乐。想玉玺晨传，漆车夜出，都付梦华录。重举目。",
      "换了嬉春绣毂。黍离谁问社屋。上阳宫女低鬟诉，亲见棋枰翻覆。珠泪掬。叹老大无归，冷溅湘娥竹。芒鞋踯躅。傍烟柳龙池，一枝折取，犹作旧时绿。"
    ]
  },
  {
    "id": "adcfe4db2db2b231af4d34f97a19c999",
    "title": "风入松·过吴门旧居",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "重重云树掩清秋。何处问归舟。罗巾留得簪花笔，数行字、百遍凝眸。青鬓年光飘羽，沧江身世浮鸥。",
      "阊亭西去橹枝柔。载酒赋重游。黄昏贪泊横塘岸，为当时、曾傍妆楼。洗尽画帘人影，一痕新水芳洲。"
    ]
  },
  {
    "id": "adcfe4db2db2b231a0f6c9292f07ec84",
    "title": "风入松·过西湖旧居",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "西湖不厌百回经。风日忆承平。画船散后供幽赏，烟云态、百变阴晴。秋在寂无人处，诗怀荡入空明。",
      "凤林重听晚钟鸣。坏壁认题名。墙阴一片苔衣绣，想拈毫、曾立娉婷。摇落江天文藻，钱塘凄咽潮声。"
    ]
  },
  {
    "id": "adcfe4db2db2b2311639f2432df139f4",
    "title": "买陂塘·题丹石五弟所著言情小说",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "傍湘筠、一痕梦雨，三生絮禅难证。十年恩怨鸳鸯褥，花底月明交影。眠未稳。倩金匼余香，融得相思凝。啼莺唤醒。怎小倦搴帷，落英如雪，换却好风景。",
      "青春事，准拟采芳幽径。兰苕翡翠相并。随函喜鹊猜应到，倘有银河中梗。人语静。怅细雨红梨，添了花枝病。霜钟暮警。荡宛转吟魂，双烟凌紫，绕遍翠鸾镜。"
    ]
  },
  {
    "id": "adcfe4db2db2b23132e20b9dd4e64223",
    "title": "菩萨蛮·以清泉白石，养春兰数丛，作花颇盛",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "花磁绮石沉檀几。微波漾出春痕细。湘女秀鬟斜。东风珠幕遮。",
      "明琼轻约步。不受芳泥污。生长苎萝乡。相思烟水长。"
    ]
  },
  {
    "id": "adcfe4db2db2b23125665b369b9136ad",
    "title": "水龙吟",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "酒边断句飘零，休烦传唱旗亭遍。那知换得，洛川珠佩，惊鸿瞥现。缓带翾风，轻裾蘸水，神光一片。掩红闺几度，沉吟取格，费银烛，三商剪。",
      "依约凌波步浅。拂香缨、桂旗暮卷。芳情焉托，绛霄路迥，黄初人远。飒飒灵飙，沈沈云海，几多清怨。写空蒙无际，青峰斜月，雁声凄断。"
    ]
  },
  {
    "id": "adcfe4db2db2b231954b6e00bc8a6679",
    "title": "忆江南",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "怀前事，老屋住西偏。散学闲庭骑竹马，踏春荒圃斗风鸢。",
      "雏发乍垂肩。"
    ]
  },
  {
    "id": "adcfe4db2db2b231f32f182e718477d1",
    "title": "浣溪沙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "碧玉年光记不真。画帘依约晓妆人。锦帷初卷日华新。",
      "浅梦化云愁化酒，轻阴如水雨如尘。九梁花影镜中春。"
    ]
  },
  {
    "id": "adcfe4db2db2b231b806bb74904d8266",
    "title": "虞美人·送陈仲恕南归",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "素心旧侣难为别。凄咽长亭笛。当年好景尽蹉跎。便是骊驹小驻待如何。",
      "凉秋连日风兼雾。生怕行程误。此身输与海天帆。犹得送君清影到江南。"
    ]
  },
  {
    "id": "adcfe4db2db2b23125eb6af7a19c2f23",
    "title": "清平乐",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "乱帆望尽。错把归舟认。卜镜占签浑不准。负了鲤鱼风信。",
      "天涯此夕登楼。料应知我悲秋。江上一声哀雁，灯前万点离愁。"
    ]
  },
  {
    "id": "adcfe4db2db2b2314a8687eba62e84ab",
    "title": "满江红·青岛",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "一角青峰，敌三面、洪波环绕。尽年年、鼍鸣蛟舞，潮吞浪扫。碣石南来湾势转，扶桑东指帆痕小。问登封、七十二君多，谁临眺。",
      "兵气靖，夷歌闹。灯火夕，亭台晓。访元明残石，华楼遗庙。山色迥凝松翠秀，春风浓展樱花笑。向鱼鳞、峡畔认题名，吾曾到。"
    ]
  },
  {
    "id": "adcfe4db2db2b23181acf333d37e4491",
    "title": "鹧鸪天·清溪道中",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "白板桥西小径幽。桑阴微雨听鸣鸠。炊烟隐隐三椽屋，云水蒙蒙一叶舟。",
      "溪路转，橹声柔。渔娃梳洗对清流。世间多少风波苦，输与儿家字莫愁。"
    ]
  },
  {
    "id": "adcfe4db2db2b231ad9dc2f5f3a547df",
    "title": "南歌子·示章式之词盟",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "归信迟青鸟，春寒瘦绿鹦。芳尘凝榭旧经行。依约炉香帘影不分明。",
      "蠹饱愁边字，鹃啼劫后声。久拚流水洗余情。无那回潮心上去还生。"
    ]
  },
  {
    "id": "adcfe4db2db2b2311368c914bc83c6a3",
    "title": "临江仙",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "掩尽青骢门外迹，香泥绿遍苔钱。玉钗敲竹信悠然。春寒临水榭，人倦养花天。",
      "檀篆金炉愁共袅，小风吹断还连。匆匆槐火又今年。镜慵朝损黛，灯灺夜还眠。"
    ]
  },
  {
    "id": "adcfe4db2db2b231736eb762c60411f3",
    "title": "忆旧游",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "问雕梁归燕，亲见年时，月满花秾。车骑雍容惯，正珠歌翠舞，锦幄千重。五陵几多豪侠，回首感飘蓬。浑不信当初，郁金堂畔，解佩相逢。",
      "匆匆。已陈迹，记大道青楼，曾驻花骢。绮梦如云远，又疲驴乌帽，残照西风。黯黯黄尘影里，谁倚旧帘栊。剩头白刘郎，芳桃忍说前度红。"
    ]
  },
  {
    "id": "adcfe4db2db2b231fc7d1712d94ec70f",
    "title": "鹧鸪天·郊行",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "摇兀单车出禁城。西山浓翠马头迎。秧针刺水青于染，柳浪翻风绿渐成。",
      "招胜侣，趁新晴。前游山寺认题名。夕阳又转敲楼鼓，催换年光是此声。"
    ]
  },
  {
    "id": "adcfe4db2db2b231d8514cafcb1f012d",
    "title": "南乡子",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "秋色上征袍。野岸行吟慰寂寥。笛里关山愁独往，迢迢。海角寒云带雁高。",
      "村柝转深宵。梦渡松陵第几桥。才近乡园惊又醒，萧萧。风卷芦花夜长潮。"
    ]
  },
  {
    "id": "adcfe4db2db2b231d1c82f8883195939",
    "title": "木兰花慢·焦山登眺",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "耸仙姝螺髻，拥晴翠，立中流。看北固亭台，南徐壁坞，今古悠悠。轻帆趁潮晓渡，倚松寥、高阁对清秋。寂寞江山踞虎，苍茫田地浮鸥。扁舟。",
      "去还留。临绝巘，俯沧洲。望东溟浩渺，鲸鲵蹴浪，海思云愁。严疆更无戎索，任修罗、戈戟乱神州。庾信暮年词笔，哀吟岂独江头。"
    ]
  },
  {
    "id": "adcfe4db2db2b231eb12f940c48ca5af",
    "title": "扬州慢",
    "authorName": "俞陛云",
    "authorId": "adcfe4db2db2b231d1457b72d1457b72",
    "dynasty": "清",
    "content": [
      "翠暖红酣，丁歌甲舞，天街风日承平。逐五陵年少，箫鼓逗春城。正三月、柳花吹处，脂香压酒，银脍调羹。任玉山颓醉，浑忘鱼钥深更。",
      "司勋重到，历华鬘、劫后心惊。踏旧院蘼芜，阑前月色，今为谁明。剩有梨云入梦，西风戛、铃佩轻盈。聚眉峰两角，凄然多少幽情。"
    ]
  },
  {
    "id": "adcfe4db2dccec3ce1eea18e599121b6",
    "title": "摸鱼儿·涂溪观钓",
    "authorName": "陈虔安",
    "authorId": "adcfe4db2dccec3cd1457b72d1457b72",
    "dynasty": "清",
    "content": [
      "涨涂溪、半篙新雨，浪花一簇风软。绿云遮处斜阳外，三两渔翁唱晚。孤棹短。撑不住、银涛雪浪乌蓬转。蜻蜓款款。爱飞绕钓纶，欲留还去，斜映水清浅。",
      "摇双桨，路入桃源不远。武陵春风花暖。烟波自有神仙趣，那被簪缨拘管。尘不染。只合是、青鳞换酒盈杯盏。老夫慵懒。拼烂醉狂歌，蓑衣不脱，卧看月轮满。"
    ]
  },
  {
    "id": "adcfe4db2dccec3c887f5c412aca0bb4",
    "title": "齐天乐·壬戌1922庆祝许旅长绍宗及黄团长黛玉、李团长圭如清乡获胜",
    "authorName": "陈虔安",
    "authorId": "adcfe4db2dccec3cd1457b72d1457b72",
    "dynasty": "清",
    "content": [
      "残星数点天将晓，仓皇拔营登道。李绩横戈，黄忠仗剑，手挈雄兵不少。军威直捣。过汝水涂溪，金鸡数堡。追逐群酋，清晨马踏寒霜早。",
      "回龙塞穿云表，任鼠辈蟠居，磨牙砺爪。霹雳一声，横飞炮石，贼帅都成猿鸟。尸骸颠倒。且荟萃鲸鲵，崇封碧草。指骂千秋，快城乡父老。"
    ]
  },
  {
    "id": "adcfe4db2e34cb4c25665b367a1b4bc0",
    "title": "水龙吟",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "可怜宵梦无成，酒醒空倚秋灯语。江湖十载，年光一昔，燕鸿来去。帽影围青，衫痕剪碧，峭寒听雨。甚水流花谢，人间天上，尽难着、销魂处。",
      "纵使魂销未尽，问潘郎、鬓丝何许。如今又况，飘零不似，少年心绪。怨极愁多，无情有思，几回迟暮。记宝钗楼上，黄昏小病，黯天涯路。"
    ]
  },
  {
    "id": "adcfe4db2e34cb4c82791341202ba76e",
    "title": "生查子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "伤春愁见花，教放帘栊下。只是懒梳头，鹦鹉将人骂。",
      "远山眉黛多，新样偏难画。守住臂腕砂，玉骨刚盈把。"
    ]
  },
  {
    "id": "adcfe4db2e34cb4c9107d1e73558afcb",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "海月红生夜碧流，花魂扶影下西楼。笛声谁按小梁州。",
      "未入梦来先怯别，便为云去也多愁。一丝风挂翠帘钩。"
    ]
  },
  {
    "id": "adcfe4db2e34cb4c9107d1e7d2f67f85",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "豆蔻芳年二八交。懒随阿母刺鸾绡。盈盈做出许多娇。",
      "写不成书嗔玉腕，吹难合调怨琼箫。凤鞋新样倩人描。"
    ]
  },
  {
    "id": "adcfe4db2e34cb4c9107d1e7e301abea",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "宜笑宜颦浅黛横。女儿心性未分明。避人踪迹怕人轻。",
      "花气近身蜂又蝶，春愁对语燕还莺。者般时节那般情。"
    ]
  },
  {
    "id": "adcfe4db2e34cb4c9107d1e79f3cecbb",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "袅娜腰身半不支。恹恹消受落红时。春风八十一胭脂。",
      "纤指怕寒收粉笔，小瓶蘸水养花枝。绿窗微雨听弹词。"
    ]
  },
  {
    "id": "adcfe4db2e34cb4c9107d1e72692a5e8",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "侥幸兰盟不自持。小名生悔被伊知。罗巾教看定情诗。",
      "一枕鸳魂嫌梦窄，双头莲蕊怕风吹。夜来珍重臂寒时。"
    ]
  },
  {
    "id": "adcfe4db2e34cb4c9107d1e74285f72f",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "斜月西廊素影沈。花深深又柳阴阴。鞋边细认露痕侵。",
      "羞赠宜男占草梦，似防结子妒花心。些儿酸处最难禁。"
    ]
  },
  {
    "id": "adcfe4db2e34cb4c9107d1e74230484b",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "宽着春衫瘦可怜。香桃无奈裹红绵。玉肌羞露泥郎眠。",
      "雏婢也知调舌语，旁人猜是破瓜年。虚名担误好因缘。"
    ]
  },
  {
    "id": "adcfe4db2e34cb4c9107d1e7dbf9a5de",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "簇簇新妆看上头。笑拈蟢子在帘钩。嫁衣亲动剪刀愁。",
      "逃学懒归偎妾睡，迷藏偷捉教郎搜。小时提起十分羞。"
    ]
  },
  {
    "id": "adcfe4db2e34cb4c9107d1e74d1052f9",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "才著销魂已断肠。江南春尽燕辞梁。思量长是不昏黄。",
      "画里滕王新蛱蝶，机中卫女旧鸳鸯。钲声二十五声长。"
    ]
  },
  {
    "id": "adcfe4db2e34cb4c9107d1e71174f2b7",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "手卷珠帘上翠棂。凉蟾微映画罗屏。并肩私语拜双星。",
      "薄有秋痕花露白，淡无灯影药炉青。夜凉人去酒初醒。"
    ]
  },
  {
    "id": "adcfe4db2e34cb4c9107d1e7079328c7",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "薄病尖寒拥绣衾。香桃瘦骨觉秋深。自家将息又伤心。",
      "金锁锁愁愁叠叠，玉钩钩梦梦沈沈。丝风吹冷碧弦琴。"
    ]
  },
  {
    "id": "adcfe4db2e34cb4c9107d1e77a4f9ca4",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "对影问声总可怜。筠栊窣地碧如烟。画罗裙子远于天。",
      "花气冥冥春寂寂，湘纹袅袅月娟娟。更无人处漾愁偏。"
    ]
  },
  {
    "id": "adcfe4db2e34cb4c9107d1e782465a2b",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "圆月相思倚素襟。流萤低扑露华侵。西风摇出暮愁深。",
      "翠蝶梦疏描瘦粉，碧鸾天远画秋心。怕羞郎面替沉吟。"
    ]
  },
  {
    "id": "adcfe4db2e34cb4c9107d1e79b84142c",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "活色生香未可描。撩人春梦殢人娇。枕边斜亸翠云翘。",
      "双影千秋双蛱蝶，一重帘子一声箫。海棠开也最魂销。"
    ]
  },
  {
    "id": "adcfe4db2e34cb4c9107d1e710a64257",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "慧语鹦哥唤画廊。松阴仙鹤下阶忙。一丝风飐绣帘傍。",
      "鬓影绿销名士气，乳花红腻女儿香。春愁低压水云凉。"
    ]
  },
  {
    "id": "adcfe4db2e34cb4c9107d1e7c03e9938",
    "title": "浣溪纱十六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "绮阁三层枕落霞。珧窗四面拓文纱。断烟零梦剩些些。",
      "薄晕脸花红醋醋，淡描眉叶绿茶茶。当时犹说好年华。"
    ]
  },
  {
    "id": "adcfe4db2e34cb4c5f881191ac4de9d0",
    "title": "无梦令",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "春巷愔愔，微雨门外，碧桃花树。浓笑鬲墙，闻人在画堂深处。",
      "画堂深处。蓦地一声鹦鹉。"
    ]
  },
  {
    "id": "adcfe4db2e34cb4ce78f8130b0a0b5b7",
    "title": "行香子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "下了帘栊，换了熏笼，卸云鬟退了鞋弓。伤心怕见，鸾枕黏红。把粉痕销，愁痕绣，泪痕缝。灯又朦胧。",
      "漏又丁冬。病霜天又是孤鸿。断魂几缕，吹散瑶空。似一丝烟，一丝雨，一丝风。"
    ]
  },
  {
    "id": "adcfe4db2e34cb4c3ccba40a4bc8e79c",
    "title": "绣鸾凤花犯三首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "澹黄昏，泠泠碎语，瑶波含春泪。冷云何意。空隔断湘天，清怨难寄。东风只在红阑际。玲珑吹未起。漫注念、水晶帘卷，玉人眠梦底。",
      "烟消雾瘦结同心，纤罗带暗约，山中兰芷。愁独立，寻世外、渺渺幽味。还不是、芳梅伴侣。夜来忆、香篝笼素被。仙掌小、金盘滴露，月明寒影里。"
    ]
  },
  {
    "id": "adcfe4db2e34cb4c3ccba40a2dd556df",
    "title": "绣鸾凤花犯三首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "正愔愔，黄昏小院，疏帘澹流水。二分香气。荡一抹珠烟，娇梦扶起。茜裙悄罥秋千底。销魂曾此地。",
      "绣幕外、昼长人静，鹃声弹碧泪。风前翠衫湿冥蒙，银楼角伫立，不禁幽思。苔印浅沾罗袜，玉钩香腻。迟佳约、海棠月上，羞暗触、金铃惊犬吠。莫又到、绿肥红瘦，秾春如雾里。"
    ]
  },
  {
    "id": "adcfe4db2e34cb4c3ccba40acac4a127",
    "title": "绣鸾凤花犯三首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "翙帘衣，春风一桁，文窗看丝绣。谢家娇女。正吟出双声，庭院飞絮。鸳鸯密字同心谱。金针还暗度。",
      "妆镜畔、昼长人静，炉香萦碧缕。韦郎绝世结高情，莲花社难得，闺中佳侣。黄绢外，添幼妇、新辞几许。愁压倒、画眉弱婿，彩霞丽、玲珑翻秀句。传韵事、消寒炙砚，樱桃红细雨。"
    ]
  },
  {
    "id": "adcfe4db2e34cb4c96609423be4df4bc",
    "title": "浪淘沙·令六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "楼外雨潇潇。灯影愁飘。秋心都付与芭蕉。又是一枝梧叶下，特地销魂。",
      "前事忆红桥。声咽琼箫。画中人送镜中潮。肠断去年江北泪，流到今宵。"
    ]
  },
  {
    "id": "adcfe4db2e34cb4c9660942308c83167",
    "title": "浪淘沙·令六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梦里楚山孤。烟水模糊。天涯还怕有愁无。昨夜星辰今夜雨，后夜江湖。",
      "薄幸怨狂夫。信也稀疏。画廊鹦鹉一声呼。红豆有情应化泪，莫化蘼芜。"
    ]
  },
  {
    "id": "adcfe4db2e34cb4c96609423a1804983",
    "title": "浪淘沙·令六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "孤尽好年华。好事终赊。玉人前度葬桃花。何苦五更风又雨，逼近窗纱。",
      "江上冷琵琶。芳草天涯。画楼惆怅绿阴遮。燕子背人何处去，一样无家。"
    ]
  },
  {
    "id": "adcfe4db2e34cb4c966094233843e91b",
    "title": "浪淘沙·令六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "落叶满江浔。玉宇萧森。秋声都在古墙阴。但是无情谁解听，人自伤心。",
      "心事托瑶琴。短调长吟。人间何处觅知音。判取此生愁里活，不道而今。"
    ]
  },
  {
    "id": "adcfe4db2e34cb4c96609423a4346ff6",
    "title": "浪淘沙·令六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "愁似万杨丝。雨打风吹。红闺蓦地费寻思。将就寻思将息好，生怕将离。",
      "消瘦苦禁持。懊恼归迟。被谁欺负只天知。知道薄情应不采，自去怜伊。"
    ]
  },
  {
    "id": "adcfe4db2e34cb4cbf79b6bea1475ecc",
    "title": "浪淘沙令六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鸳梦怕分明。酒已全醒。不多听得也伤情。花外疏钟灯外雨，一两三声。",
      "何事别离轻。恼恨今生。桃笙悄拥坐深更。蜡烛背人红不亮，孤泪盈盈。"
    ]
  },
  {
    "id": "adcfe4db2e34cb4c32a037ddaac0459b",
    "title": "换巢鸾凤",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "月媚风娇，正人归翠榭，梦度蓝桥。跨鸾欢倚玉，倒凤误吹箫。春情都付与纤腰。沈郎带围，和烟也销。待他日教细认，烛花偷照。",
      "愁悄。思渺渺。团扇未凉，时在郎怀抱。不恨天涯，水遥山远，只恨无端芳草。草自青青遍天涯，可怜人向天涯老。单衾寒，细沈沈，莲漏催晓。"
    ]
  },
  {
    "id": "adcfe4db2e34cb4c13e709e506801323",
    "title": "红情三首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "淡妆浓抹。甚瘦琼尚带，一痕残雪。浅薄东风，却恐铅华易衰歇。珍重芳心未变，千里梦、故人轻别。看冻雨、洒遍胭脂，清韵更愁绝。",
      "炉爇。火初活。荡玉女酒魂，沁入花骨，海珊夜折。笑嚼流霞弄明月。歌罢双声绛树，骑紫凤归来瑶阙。漫寂寞、空自赋、广平冷铁。"
    ]
  },
  {
    "id": "adcfe4db2e34cb4c13e709e5d3377c51",
    "title": "红情三首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "自君之出，便海棠嫁了，都无人惜。低罨画阑，一角斜阳半明灭。剩有芳心未死，啼残泪、鹃痕空湿。看日暮、绮散余霞，催送晚潮急。萧瑟。古墙侧。",
      "付几点冷烟，土花凄碧。玉人叹息。寂莫朱颜也非昔。难写愁香二月。蕉萃甚胭脂狼藉。化蝶梦、空自怨、宝裙坏色。"
    ]
  },
  {
    "id": "adcfe4db2e34cb4c13e709e5779c1f8f",
    "title": "红情三首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梦为蛱蝶。尽此生消受，名花怜惜。一点红情，除是文鸳许相识。絮尽春愁燕子，待忘了、都还成忆。怕凉雨、飞上冰弦，波际碧云湿。小立。",
      "画屏侧。想罗帕旧题，肠断词客。莲房露滴。翠盖亭亭覆双翼。多少瑶京清怨，算只有、桃鬟知得。记昨夜、帘幕静，玉人擪笛。"
    ]
  },
  {
    "id": "adcfe4db2e34cb4c39dba986d0502ddc",
    "title": "春霁",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "眉样谁描，袛盈盈一水，浅黛无色。惨绿关河，病红池馆，天涯尽换愁碧。斜阳巷陌。絮云飞过空尘迹。记那日、声啭嫩莺，低罨画桥侧。",
      "文窗四面，绮阁三层，冷冷清清，做成萧瑟。峭东风、纤腰罢舞，菱花羞旁翠颦泣。一把鬓丝收未得。玉阑干畔，可怜和梦和烟，断肠金缕，更无消息。"
    ]
  },
  {
    "id": "adcfe4db2e34cb4cb8262009239e34b5",
    "title": "绿意二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "烟霏雾结。拥宝钗十二，鬟影飘瞥。一梦罗浮，碎佩零珰，定有翠禽能说。萼华小谪瑶天渺。问几度、羊家风月。莫破瓜、负了芳年，粉镜晓妆犹怯。",
      "谁点石螺冷黛。瘦钿微、贴额刚近眉缬。羌笛横飞，珠泪盈盈，金谷坠烟销歇。佳人不见空延伫，想日暮、碧云初合。倚竹间、短袖天寒，还未绿阴时节。"
    ]
  },
  {
    "id": "adcfe4db2e34cb4cb826200995fac871",
    "title": "绿意二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "春空梦寂。又一帘翠羽，香绣苔迹。换了年韶，依旧伤心，怕过踏青时节。天涯不恨无芳草。恨去马、玉鞭飞疾。盼画堤、柳眼多情，只是少年堪惜。",
      "蘋迹丝风袅袅。縠纹起、绉水都似愁碧。天远青山，人远青楼，怅望暮云无色。罗窗便有销魂意，奈薄暝、絮烟堆积。待十年、杜牧重来，鬓影也应萧瑟。"
    ]
  },
  {
    "id": "adcfe4db2e34cb4c514cb1538185dff3",
    "title": "眉妩",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "又光风转蕙，暖水生蘋，春意满南浦。一片销魂地，斜阳澹，青青千里何许。绿芜细雨。把翠泥、平野重补。隔杨柳、望不分明里，连天远云树。",
      "欲问王孙前度。怅画楼人去，遮断归路。薶玉春山外，红根小、香坟三尺深护，拔心最苦。化泪痕、斑染荃土。莫蝴蝶飞来，烟梦乱壤群舞。"
    ]
  },
  {
    "id": "adcfe4db2e34cb4c5e3bdf742996bf53",
    "title": "露华",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "玉阶艳冷。记翠亭一角，石瘦空青。相思不见，更无人处潜行。闲绕碧罗荒磴，罥苍烟夕照犹凝。愁细碎，蜗涎砌断，蛎粉墙倾。",
      "寂寂朱门深锁，叹绣涩琼蕤，鸳瓦霜棱。遥岑又阻寸心，莫负芳盟。黏袖石华绀唾，晕花砖残泪红冰。寻旧迹，昨宵凤鞋露零。"
    ]
  },
  {
    "id": "adcfe4db2e34cb4c79fbfbc79c2aa826",
    "title": "霓裳中序第一",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "关河更渺极。庾信羁愁吟未得。人瘦不禁酒力。正檐铎乱敲，危风萧索，斜穿梦隙。剩暗灯偷照孤客。菱花碎，起来对影，顿忆旧颜色。岑寂。",
      "素琴张壁。怕绝调、鲛人泪织。天涯休叹浪迹。拾翠东城，榼酒南陌。玉梅通气息。便九九、寒消冷碧。凄凉也、琼思瑶想，懒卧水云侧。"
    ]
  },
  {
    "id": "adcfe4db2e34cb4cf02891a442c78c39",
    "title": "采桑子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "去年人倚凤台箫。花也今朝。月也今宵。花月芳愁各自飘。",
      "今年人忆江南别，风也骚骚。雨也潇潇。风雨离魂独自销。"
    ]
  },
  {
    "id": "adcfe4db2e34cb4c479cb387f632d339",
    "title": "大酺",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "问一重山，两重水，天涯知在何处。春来惯消瘦，尽罗衫宽著，黛眉愁妩。",
      "陌上花开，楼头燕过，芳讯玉关通否。无情终不信，把前番已悔，后期还误。",
      "记杨柳阴中，封侯人远，白头飞絮。",
      "最怜香梦苦。夜来恨、隔断长亭树。漫注念、踏青斗草，寒食清明，画罗裙底城南路。",
      "东风卷尘去，任一片、马蹄红雨。奈多病、伤迟暮。相逢须早，纵是倾城颜色，华年那堪细数。"
    ]
  },
  {
    "id": "adcfe4db2e34cb4c401d687960836023",
    "title": "琐窗寒·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "暮色侵雅，云容冻墨，岁华惊晚。江湖倦矣，衰草夕阳天远。想空山、玉梅未花，一声老鹤流清怨。有个人小病，袖痕扶翠，倚风零乱。凄惋。",
      "难禁惯。算似水年华，春归休缓。鸾衾梦冷，可忆夜深孤馆。漏沈沈、罗帏镇垂，兰釭碧晕和愁颤。更何心、帐底销金，泥酒双鬟劝。"
    ]
  },
  {
    "id": "adcfe4db2e34cb4c401d68799548c367",
    "title": "琐窗寒·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梦冷金蕤，香销玉骨，可怜人杳。华年似水，断送镜中春老。媵秋星、疏灯暮寒，卷帘花瘦西风峭。自恹恹病起，笛床尘罥，药炉烟袅。谁吊。",
      "纤魂小。忆蹙损双蛾，月痕流照。罗帏乍启，恍听枕边低笑。恁潘郎、丝鬓早凋，彩云易灭空懊恼。待浇来、絮酒深深，艳影薶芳草。"
    ]
  },
  {
    "id": "adcfe4db2e34cb4cf4ef00d48abc2daa",
    "title": "钗头凤",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "天涯远。芳草短。零星好梦闲庭院。春痕灭。春愁绝。帘幕轻寒，落花如雪。怯。怯。怯。",
      "香魂倦。风情乱。凤皇飞向钗头颤。春宵阔。春眠窄。银烛将残，玉箫初咽。歇。歇。歇。"
    ]
  },
  {
    "id": "adcfe4db2e34cb4cc06ac9f2bc3050ad",
    "title": "南歌子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "蝶翠飞难起，鸳红瘦可怜。画楼明月好凉天。无奈玉人微病藕花前。",
      "粉涴云鬟腻，珠啼绣枕蔫。罗衾不耐五更眠。一缕香魂低守药炉烟。"
    ]
  },
  {
    "id": "adcfe4db2e34cb4cecef87e2fac6088e",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "最难消受，是落花时节，一声声雨。费尽伤春闲气力，多谢啼鹃辛苦。酒薄侵愁，灯寒压梦，长日如年度。无情草碧，天涯妨我延伫。",
      "记得前事关心，又小楼昨夜，东风如虎。禅榻萧条欺短鬓，不是双鬟妙舞。破寺吹箫，中年抱病，更有何人妒。黄昏几阵，沈沈帘影催暮。"
    ]
  },
  {
    "id": "adcfe4db2e34cb4cecef87e20384fc8e",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "一堆黄土，劝卿休白眼，我来浇酒。痛哭平生才子泪，此泪除卿安有。我亦当年，最伤心者，宜落千秋后。风流尽矣，青山今日回首。",
      "多少典午衣冠，禅文九锡，人世何鸡狗。党籍遗风高士传，玉骨秣陵不朽。龙性难驯，鸿飞已冥，以酒全其寿。茫茫万古，醉魂知尚醒否。"
    ]
  },
  {
    "id": "adcfe4db2e34cb4cecef87e2a11e353a",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梧宫秋矣，正西风黄菜，满城鼙鼓。小劫红羊缘底事，艳骨一堆荒土。身殉君王，恩怜夫婿，判绝从泉路。白驹凄唱，后庭肠断歌舞。",
      "可惜芳媵桃根，朱丝毕命，绮恨抛儿女。葬罢琼姬鹃血冷，不是秦楼箫侣。玉柙烟销，珠房粉碎，惨淡花无语。丽娃像里，月明环佩来去。"
    ]
  },
  {
    "id": "adcfe4db2e34cb4cecef87e298470be7",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "年光如此，任江湖冷落，古风今雨。渺渺离怀忘不得，多少天涯萍聚。一碧苔痕，双红豆子，草绿长亭路。窗前昨夜，梅花迟尔为主。",
      "客有对此茫茫，飘鸾泊凤，浩荡闲鸥语。修竹吾庐何处是，大抵浮生逆旅。孤岫团云，寒空散雪，旧梦都兰絮。题襟重忆，相思他日延伫。"
    ]
  },
  {
    "id": "adcfe4db2e34cb4cecef87e2a32bb90f",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "将军老去，祗萧萧孤笠、西风吹早。碧水丹山盟白发，双影夕阳红小。瓢语青天，屐声黄叶，驴背添诗料。周郎江左，当时同调应少。",
      "曾记破笠飞来，相逢海上，桐帽蕉衫好。我访石城秋色冷，尚识东南一老。画里烟霞，酒边宾客，旧梦伤怀抱。苍茫摇首，浮云衣狗如扫。"
    ]
  },
  {
    "id": "adcfe4db2e34cb4cecef87e2b57adc66",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "绿阴如幕，只此间太古、空山无际。牙旷千秋人不见，笑把瑶琴眠矣。仙梦吹笙，禅心摘磬，杳渺宫商理。泠泠空籁，长松岩壑声起。",
      "我亦独抱焦桐，危弦调苦，尘世无知己。海水茫茫舟一叶，移我情乎谁氏。挂壁龙吟，听香鹤语，共此苍凉意。与君闲坐，石床花落风细。"
    ]
  },
  {
    "id": "adcfe4db2e34cb4cecef87e2ffda5b99",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "小楼人去，是谁教明月，照向空房。一夜梅花千里梦，无言独自昏黄。雁不笺愁，蛩难絮恨，尘满旧琴囊。朝来鹊噪，邻家夫婿还乡。",
      "犹记帘底牵衣，尊前阁泪，此际怕思量。病骨天寒无一把，消受薄薄衣裳。卿自须怜，侬还是福，镜里守容光。少年过也，不成长恁疏狂。"
    ]
  },
  {
    "id": "adcfe4db2e34cb4cecef87e25ead0ab8",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "洞箫吹罢，记前身明月、今生才子。何物能销愁万古，大抵情之一字。花底闻声，尊前对影，商略浑无计。东风昨夜，画桥杨柳眠起。",
      "我自倦旅江湖，但少年飘荡，中年蕉萃。画壁双鬟词一卷，赢得狂名而已。海水天风，琼楼玉宇，绝调君能继。碧云日暮，山中同采兰芷。"
    ]
  },
  {
    "id": "adcfe4db2e34cb4cecef87e29f562c83",
    "title": "念奴娇·九首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "黄河东走，落天上一曲、一千余里。银汉秋高通地脉，有客乘查而至。摘袖星青，鸣机锦绿，舵转红霞尾。浩然风露，不知今夕何世。",
      "从此传遍人间，七月七日，牛女长相会。恩眷神仙犹未断，脉脉盈盈一水。色界分明，情天缥缈，云海愁无际。平生凿空，归来还报天子。"
    ]
  },
  {
    "id": "adcfe4db2e34cb4ca6f2278cba28fbb8",
    "title": "洞仙歌·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "江湖倦矣，剩琴边词赋。庾信愁多镇吟苦。似么花病蝶，碎叶零蝉，苔影碧、凉透一帘丝雨。",
      "凤箫声未歇，替诉飘流，翠袖盈盈泪如许。烟外秣陵秋，瘦了斜阳，更瘦到、旧时鸥鹭。待画壁、双鬟唱黄河，怕酒醒天涯，断肠金缕。"
    ]
  },
  {
    "id": "adcfe4db2e34cb4ca6f2278cec7e219b",
    "title": "洞仙歌·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "遥岑黛抹，放凉云飞入。楼角玲珑画帘碧。想一双鹤守，三九天寒，纤月上、更有玉人吹笛。",
      "梅花开瘦了，悄点银釭，粉笔些些白描格。官阁旧吟诗，老去何郎，问可有、绮怀消得。怕萼绿、华来梦如烟，但珠斗阑珊，翠禽啼夕。"
    ]
  },
  {
    "id": "adcfe4db2e34cb4ca6f2278c5e0d7e34",
    "title": "洞仙歌·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "恹恹人瘦，正愔愔天气。滚滚年华送流水。任子规啼彻，丁巷泥深，花落也、还被东风催起。",
      "茫茫春去远，叠叠春愁，漠漠春阴画桥外。何处不天涯，难觅离痕，都化作、万行清泪。听玉笛、关山尽情吹，早泊凤飘鸾，几生萍寄。"
    ]
  },
  {
    "id": "adcfe4db2e34cb4ca6f2278cde906d04",
    "title": "洞仙歌·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "墙头青粉，盼玉人天远。杨柳深深罨庭院。想兰姨善戏，琼姊偷呼，娇欲坠、扶上困腰纤软。",
      "秋千刚半晌，门外萧郎，影事些些那回见。愁杀夕阳红，愁锁红蕤，又红出、小桃花面。怕扬下、罗裙彩云归，便拢鬓兜鞋，教人肠断。"
    ]
  },
  {
    "id": "adcfe4db2e34cb4ca6f2278cac94cd67",
    "title": "洞仙歌·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "昨宵无月，唤花魂难醒。云影低垂画帘暝。待金刀剪破，玉斧修圆，开桂殿、端正一奁冰镜。",
      "银湾风露重，如此昏黄，绰约群芳晚妆靓。退了越罗裳，悄地姮娥，在那角、粉墙潜等。奈碧海、青天夜迢迢，怕半臂、轻寒独眠人病。"
    ]
  },
  {
    "id": "adcfe4db2e34cb4c9829a6ecf86ffb68",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "药炉烟瘦如香篆。不把重帘卷。小鬟低语客来时，记得玉人扶病下楼迟。",
      "潇潇怕听吴娘曲。夜雨明金屋。零花一寸冷秋红，只问海棠何事嫁西风。"
    ]
  },
  {
    "id": "adcfe4db2e34cb4c9829a6ecc70e2b4e",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "春寒恻恻浑难定。有个春人病。兰愁拥髻可怜他。又是天涯芳草不能歌。",
      "一枝清瘦棠梨影。小院沈沈静。柔魂能彀再销么。行到悄无人地落花多。"
    ]
  },
  {
    "id": "adcfe4db2e34cb4c9829a6ec1ff6cbd0",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "卷帘未抵黄花瘦。已怕西风透。此生除影有谁怜。只算前身原住奈何天。",
      "问天可作些儿主。天也痴无语。多才多病更愁多。多恐神仙多劫佛多魔。"
    ]
  },
  {
    "id": "adcfe4db2e34cb4c9829a6ec04b614c2",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "荒湾野水无情碧。客泪青衫湿。断肠我有意中人。黄土一抔多少可儿坟。",
      "春风金屋娇藏影。十斛珠谁聘。可怜薄命女儿家。替种坟前一树小桃花。"
    ]
  },
  {
    "id": "adcfe4db2e34cb4c9829a6ec0fdcd5a4",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "春山薶玉春人丽。冉冉春魂起。红颜黄土两无情。欢喜一时抟合了前生。",
      "莲花世界杨花性。飘泊愁桃梗。来生还有忆云时。烧作双鸳鸯瓦不分离。"
    ]
  },
  {
    "id": "adcfe4db2e34cb4c9829a6ecb9dac658",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "非非瑶想来天外。萼绿全身在。冰为肠肚也多情。多少女儿薄福太聪明。",
      "玲珑四面观音相。一夕消尘障。人天何处色非空。今日落花明日水流东。"
    ]
  },
  {
    "id": "adcfe4db2e34cb4c9829a6ece4c58460",
    "title": "虞美人·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "翠生生地兰魂悄。骚意留芳草。一春小病又天寒，可惜佳人扶袖越罗单。",
      "月痕流照帘波冷。愁瘦湘花影。盈盈铅泪玉蟾蜍。",
      "知否姮娥清怨近何如。"
    ]
  },
  {
    "id": "adcfe4db2e34cb4cf094500807454fdf",
    "title": "玉漏迟·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "瘦蛾描不尽。黄昏去也，画帘低晕。已是团圞，忍撇半边清韵。几度青天碧海，早换了、姮娥霜鬓。银汉隐。沈沈漏点，烛花初烬。",
      "问他十五华年，只几日恹恹，便成消损。一角红墙，剩有独眠人恨。怜取纤纤旧样，怕又负、琼楼芳讯。圆未近。待教玉容重认。"
    ]
  },
  {
    "id": "adcfe4db2e34cb4cf0945008d4be49e5",
    "title": "玉漏迟·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "锦笺题字远。佳人别矣，泪花风剪。瘦烛啼红，可有绮怀消遣。芳事江南又阻，怅天末、一绳凉雁。秋梦断。冷蝉幽咽，凤箫声畔。",
      "几重烟水秦淮，有垂柳丝丝，画楼清怨。酒浅愁深，不似那时心眼。点鬓霜华渐老，问谁慰、箧中纨扇。黄叶满。关河岁寒相见。"
    ]
  },
  {
    "id": "adcfe4db2e34cb4cd3a9a58601e75962",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "杏梁燕去芳巢冷，佳人即今何在。草没朱门，尘封碧瓦，风雨绿纱窗坏。繁华易改。叹一梦成烟，万花如海。漫与云齐，迢迢西北暮愁外。",
      "满湖尚流粉水，瘦蛾都掩了，远岫凝黛。脂溢香销，妆台镜坠，十斛量珠难再。明蟾又挂。剩寂寂帘衣，玉钩敲碎。悄立星鬟，夜深摇翠佩。"
    ]
  },
  {
    "id": "adcfe4db2e34cb4cd3a9a586f8319c46",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "瑶波淡写湘妃怨，美人洞箫声起。霜籁泠泠，烟痕渺渺，一片碧山花外。幽怀漫寄。听低唱微云，袖双扶翠。惨绿垂杨，丝丝金缕画船舣。",
      "鲈乡便携俊侣。鸥边清事足，销尽罗绮。红烛填词，青楼侧帽，那许年芳如水。银湾影里。问何处琼楼，峭风仙佩。梦去罗浮，月明骑凤子。"
    ]
  },
  {
    "id": "adcfe4db2e34cb4cd3a9a586951a61e4",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "黄昏不怕愁难到。江湖可怜人老。雁背霜红，蛩边月白，有梦还乡应好。分携草草。记絮语商量，甚时归棹。明日长征，西风料峭破茸帽。",
      "消磨客中未尽，灯前频看剑，十载英抱。四海谁怜，千秋怅望，冷落人间休笑。相思又早。想纸阁轻寒，玉梅开了。待擘吟笺，远山添画稿。"
    ]
  },
  {
    "id": "adcfe4db2e34cb4cd3a9a58693bd5752",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "茫茫天上春如海，人间绮愁无数。璧月烟销，环花镜瘦，恩怨些些儿女。双鸳绣谱。怕颠倒因缘，注相思簿。难得今生，红丝两系尽仙侣。",
      "瑶台最怜小谪，恁华年锦瑟，短命黄土。纸样招魂，梅边写韵，薄福聪明都误。芳姿悄睹。想携手琼楼，夜深风露。淡墨重描，孤山寒细雨。"
    ]
  },
  {
    "id": "adcfe4db2e34cb4cd3a9a5868d93e393",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "青山那是无情物，斜阳自成今古。虎阜云荒，鹫峰石冷，添了碧苔无数。支筇好去。认越角吴根，野桥归路。茸帽蕉衫，水天凉影唤鸥渡。",
      "吟笺旧题古寺，红墙看一带，落叶如雨。古木阴围，寒泉响答，分付斋鱼粥鼓。江湖倦旅。看几度星霜，重重烟树。甚日来游，画中摇瘦掳。"
    ]
  },
  {
    "id": "adcfe4db2e34cb4cd3a9a5862dc191ae",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "斜阳一带伤心碧，可怜美人名士。红板桥头，青溪渡日，寂寂珠帘花气。江湖倦矣。叹何处天涯，此时情味。怕有吟魂，白杨萧槭夜深起。",
      "双鬟只今唱否，旗亭谁画壁，年少多丽。菜种瓢儿，钟沈萧寺，旧日王侯门第。离愁漫寄。有沅草湘花，魂销如水。回首南朝，蒋山留冷翠。"
    ]
  },
  {
    "id": "adcfe4db2e34cb4cd3a9a58623c943e0",
    "title": "齐天乐·七首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "黄昏怎会人言语，生憎画梁双燕。绿剪春痕，香栖瘦影，似说今年寒浅。商量几遍。记帘幕愔愔，那家庭院。旧日粱空，玳泥零落有谁管。",
      "重门又成闲阻，一襟分细雨，低诉芳钿。翠袖题笺，瑶钗寄泪，伫想桃花人面。年光未贱。但咒尽东风，落红难见。对语喃喃，絮愁和梦卷。"
    ]
  },
  {
    "id": "adcfe4db2e34cb4c736eb76295d320c1",
    "title": "忆旧游",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "记金牛湖上，门对青山，画阁停桡。一抹疏奁影，正初三碧夜，第六红桥。垂杨尚有几树，瘦过沈郎腰。恁负了盟鸥，萍花散也，目断春潮。",
      "迢遥。故乡住，只唱到吴娘，暮雨潇潇。相别相思地，算西湖西子，一样魂销。消磨两处风月，残梦话渔樵。待缚个茅庵，闲寻野笠携短瓢。"
    ]
  },
  {
    "id": "adcfe4db2e34cb4c0ea706cee5e979bd",
    "title": "疏影·六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "黄花瘦矣。卷西风一桁，和梦吹起。庭院深深，挂在月明，谁家今夜秋思。明河不隔玲珑望，怕瞒了、双星密誓。曳缟衣、荡冷琉璃，滴碎凤绡清泪。",
      "疑向瑶台路入，把珍珠晓揭，尚带霞气。十二琼扉，瞥见横波，刚近日高梳洗。非烟非雾情无着，浑织就、鸳愁如水。待燕归、诉与相思，越恁翠沈沈地。"
    ]
  },
  {
    "id": "adcfe4db2e34cb4c0ea706ce9ef71e3d",
    "title": "疏影·六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "芳眠芍药。正春酣梦怯，压损亭角。香雾一重，夕照一重，重重倒映池阁。退红十二无人靠，闲搭住、柳丝轻薄。甚旧家、尽日愔愔，满院刺桐花落。",
      "知否下阶小立，纤腰曾凭久，心事犹昨。行过曲廊，冷冷清清，悄地绿阴如幕。断肠天气浑难倚，谁寄语、东风休恶。认翠苔、几点荒愁，半堕絮烟漠漠。"
    ]
  },
  {
    "id": "adcfe4db2e34cb4c0ea706ce5cd1f8a3",
    "title": "疏影·六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "碧秋夜色。照翠螺六六，离思凄寂。银烛无情，如水华堂，梦魂来处偏隔。黄昏有个人难睡，问渡否、牵牛消息。最可怜、淡月蒙蒙，那角绣鞋曾立。",
      "惆怅朱门已改，题诗都不见，尘黦纱槅。一曲春阳，舞倦弓腰，画里青娥呼出。少年射雀空憔悴，算只有、凤箫知得。忆旧游、莫似巫峰，化作彩云无际。"
    ]
  },
  {
    "id": "adcfe4db2e34cb4c0ea706ce0e221d5d",
    "title": "疏影·六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "红珠翠羽。记搴来并坐，楼上听雨。宝蒜垂垂，莲漏沈沈，蜡烛明明无语。春风摇荡春云热，只此际、魂销先许。怕夜来、尚怯轻寒，睡足海棠娇护。",
      "刚破梅花冷梦，算香衾又负，芳事多阻。似怨檀奴，悄未周防，一点银蟾遥妒。芙蓉四壁秋波绕，但莫放、鸳鸯飞去。想佩环、缥缈非耶，怅望碧纱成雾。"
    ]
  },
  {
    "id": "adcfe4db2e34cb4c0ea706ced4ad7dc7",
    "title": "疏影·六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "瑶妃怨独。问楚天暮雨，谁会芳躅。今夕凄凉，可许温存，飞近睡里蛾绿。梨云不隔春江水，但莫遣、翠禽啼足。怕黄昏、一半迷离，照与画屏银烛。",
      "谁省佳期早误，酒醒思往事，心上羞触。帘也垂垂，灯也凉凉，人也深深金屋。红珠斗帐红蕤枕，想修到、鸳鸯秾福。奈者遭、瘦了文园，冷绝晓仙难续。"
    ]
  },
  {
    "id": "adcfe4db2e34cb4c0ea706ce7b1a8e9e",
    "title": "疏影·六首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "佳人乍别。正画屏瘦影，幽艳如雪。检取花名，重唤花魂，着手便描画活。无多颜色销凝处，只留与、素心人说。笑东风、秾李夭桃，几许冶春消歇。",
      "谁写灵均古怨，沅湘望一带，香草天阔。不道空山，也感流年、愁赠将离时节。残枝剩叶飘零蒂，更弹入、琴丝凄绝。问销寒、九九胭脂，可似玉梅风骨。"
    ]
  },
  {
    "id": "adcfe4db2e34cb4cc73455034fb3641b",
    "title": "阳台梦",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "绣鸳鸯残留花缝。泪丝衫系春愁重。香巢并影不成栖，有绿毛小凤。",
      "罗窗人病起，刚被瑶琴三弄。落红如雨燕归帘，一觉天涯梦。"
    ]
  },
  {
    "id": "adcfe4db2e34cb4c05fdbdccc599bbce",
    "title": "好事近·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "拆碎枕函看，底事教人无梦。谁费鸳针绣线，把离愁合缝。",
      "黄昏无计遣东风，一阵峭寒送。不分今宵酒醒，只蜡花情重。"
    ]
  },
  {
    "id": "adcfe4db2e34cb4c05fdbdcc1310ce59",
    "title": "好事近·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "花影隔墙来，低压阑干红湿。月子纤纤今夜，添一丝凉碧。",
      "横斜珠斗转黄昏，银汉淡无色。天上人间何处，忆玉人吹笛。"
    ]
  },
  {
    "id": "adcfe4db2e34cb4c48f7523635ba86f1",
    "title": "角招二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "万花暝。疏帘又荡湘烟，半堕蟾影。玉钗敲夜静。烛晕碎红，兰焰孤炯。香鬟怕整。恁独自、凄凉鸾镜。不怕伤春成病。但屈指未归人，莫高楼闲凭。",
      "谁省。黛螺怨凝。冰奁麝减，绣户侵苔径。五更风暗打，一角纹纱，吹开鸳帧。鹃啼梦醒。尽几许、离愁催迸。那是璚壶漏永。泪珠点滴齐飘，霜华冷。"
    ]
  },
  {
    "id": "adcfe4db2e34cb4c48f75236e2aab7ba",
    "title": "角招二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "劝人瘦。秋来也、病腰可似疏柳。翠蛾描冷岫。几点黛愁，楼上纤手。芳华谢久。漫种得、山中兰亩。一夜湘江淼淼，恨羌笛不胜吹，望瑶京搔首。空有。",
      "画罗舞袖。银屏梦觉，临镜妆谁秀。凤钗欹枕溜。未了青春，伤心时候。衫痕检旧。怕不是、天涯中酒。那日清歌罢奏。最堪惜、月明前，花飞后。"
    ]
  },
  {
    "id": "adcfe4db2e34cb4c0975222afbc50e05",
    "title": "瑶华",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "香销酒力，灯剪秋心，把瑶华重读。佳人清怨，金雁语、纤手七条寒玉。蘼芜采采，想日暮、空山芳躅。记梦痕如水愁多，烟外岫蛾凝绿。",
      "中年我已销魂，正窈窕无言。罗袖吹竹。凌波步小，仙佩响、谁在红阑千曲。洞箫按罢，算只有、双鬟能续。正月明瘦影横斜，今夜翠禽啼足。"
    ]
  },
  {
    "id": "adcfe4db2e34cb4cf374564b9dd26c20",
    "title": "唐多令·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "索性不思量。将愁掷酒乡。怪今宵、酒也凄凉。道是凄凉缘中酒，酒又醒，五更长。",
      "莫是怯思量。教愁来梦乡。笑今宵、梦也荒唐。算作荒唐寻好梦，怕不是，那人妆。"
    ]
  },
  {
    "id": "adcfe4db2e34cb4cf374564b8817e5dd",
    "title": "唐多令·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "独抱一弦琴。清风来竹林。但空山、谁与知音。顾影可怜人绝代，问三九，玉梅心。",
      "仙梦鬲遥岑。芳蕤何处寻。听绵蛮、还感微禽。西北楼高天万里，倚愁外，碧云深。"
    ]
  },
  {
    "id": "adcfe4db2e34cb4c1f5a2ed5df4ca948",
    "title": "徵招",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "一堆艳骨薶荃土，三生绮愁休矣。私语祝东风，把落花扶起。相思题凤纸。谁忍作、海棠哀诔。兰夜如年，玉人多病，断肠天气。",
      "犹记。镇恹恹，银灯畔、无言更含凄泪。金缕最飘零，感秋娘身世。琼蕤留小字。早怕与、芳华俱坠。翠鹃苦，冷月昏黄，吊女萝山鬼。"
    ]
  },
  {
    "id": "adcfe4db2e34cb4c6600442ad6d47280",
    "title": "声声慢·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "牵萝人瘦，倚竹天寒，故山丛桂谁留。赁庑依然，婿乡小隐风流。菱花倩描冷黛，上眉痕、总带些愁。愁细问、怕玉梅开矣，犹滞归舟。",
      "莫更牛衣中夜，笑十年英梦，都付悠悠。天际蘋鸿，而今也学莲鸥。瑶琴听伊弹罢，醉金尊、我拂吴钩。同证取，看五湖烟水，片席高秋。"
    ]
  },
  {
    "id": "adcfe4db2e34cb4c6600442a4ea6084c",
    "title": "声声慢·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鬟丝扬碧，枕印黏红，日高才起梳妆。溜也无心，绣床贪看鸳鸯。朝来泥人情恼，打鹦哥、休唤檀郎。佯笑掷，怪绿云松了，谁许疏狂。",
      "莫又教人孤月，但敲残银烛，莲漏犹长。庭院深深，记曾画月斜廊。可怜小家儿女，稳双栖、兰楛何妨。抛未得，忆上头时节，玳瑁新梁。"
    ]
  },
  {
    "id": "adcfe4db2e34cb4c6600442a3d707482",
    "title": "声声慢·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "缕金连爱，串麝团香，双环臂压玲珑。戛玉琤琤，檀槽小拨当胸。偷呵不禁忍俊，想迷藏、笑捉屏风。怜昨夜，触红丝宝枕，鸳睡初浓。",
      "难得全舒皓腕，正酒边揎袖，低拂金钟。才卷犀钩，知他人在帘栊。抱来沈郎腰瘦，最销魂、微格丁冬。禅又破，看万花飞也，情观先通。"
    ]
  },
  {
    "id": "adcfe4db2e34cb4c6600442a31c09d87",
    "title": "声声慢·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "华阴寂寂，月底珊珊，今宵微恨来迟。感帨芳心，金铃吠犬先知。因风玉珂吹起，莫墙东、翠竹轻筛。听渐近，似霓裳仙队，遥降灵妃。",
      "可奈佳期又杳，搅郎当檐马，香梦迷离。一握明珰，醒来犹系罗衣。美人碧云何在，隔天涯、瑶想琼思。谁念我，自无言空谷，愁采江蓠。"
    ]
  },
  {
    "id": "adcfe4db2e34cb4c6600442a22f55771",
    "title": "声声慢·五首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "弓弓兰屉，得得莲趺，妆成徐下朱楼。瞥见生人，回身悄掩双钩。踏青凤鞋新换，倩谁扶、红板桥头。娇一蹴看，秋千欲上，斜飐含羞。",
      "犹记吴宫旧事，算空廊绝响，艳迹都休。金缕提来，香阶划袜应愁。余音不闻花外，试偷量、苔印痕留。帘幕静，听裙边点拍，刚按梁州。"
    ]
  },
  {
    "id": "adcfe4db2e34cb4c1f6d95d6a6a9a9a1",
    "title": "遐方怨",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鸾镜阁，凤屏帏。几日东风，绿杨轻花三月飞。",
      "尽情啼鸟送春归。去年人去也，雪霏霏。"
    ]
  },
  {
    "id": "adcfe4db2e34cb4c7062abcb5f16c50e",
    "title": "诉衷情",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "绿语。红舞。花梦午。篆烟微。青珀枕。鸳锦。绣兰帏。薄媚脸霞飞。",
      "依依。开帘蝴蝶稀。猎香归。"
    ]
  },
  {
    "id": "adcfe4db2e34cb4c8bbed9d14f014c71",
    "title": "捣练子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "江上路，渺秋空。万点蘋花一剪风。玉笛数声人不见，旧家池馆旧帘栊。"
    ]
  },
  {
    "id": "adcfe4db2e34cb4cd5cf24b174067a94",
    "title": "相见欢",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "斜阳欲下朱楼。荡帘钩。时节落花人病，又悲秋。",
      "佳期断。芳心乱。迸离愁。今夜月明飞梦玉关头。"
    ]
  },
  {
    "id": "adcfe4db2e34cb4c257723f8d7cd4e10",
    "title": "荷叶杯",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "懊恼釭华欲语，人去不忍倚妆台。海棠月上小门开。",
      "来么来。来么来。"
    ]
  },
  {
    "id": "adcfe4db2e34cb4cd45f2bd47ea9f5de",
    "title": "竹枝",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "红衣出水荷花香。花房多宿野鸳鸯。",
      "风吹荷花不得语。鸳鸯飞向郎边去。"
    ]
  },
  {
    "id": "adcfe4db2e34cb4c0829d19e4539ec67",
    "title": "蕃女怨",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "画阑明月空倚遍。梦醒秋燕。涩筝弦，羞箧扇。",
      "玉人难见。四围花影带愁来。暮潮回。"
    ]
  },
  {
    "id": "adcfe4db2e34cb4cdf80f8a4b6b09735",
    "title": "酒泉子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "瘦笛声飞。帘外又黄昏矣。月冥冥，花碎碎，露凄凄。",
      "翠禽幽梦啼难起。今夜梨云冻。怨新桐，留小凤。稳双栖。"
    ]
  },
  {
    "id": "adcfe4db2e34cb4cbb02b94c9b26574a",
    "title": "四字令",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梅娇晕黄。梨娇靓妆。玉腰婀娜生香。唾绒花绣窗。",
      "春情满床。春人一方。莺梭来往垂杨。织愁丝恁忙。"
    ]
  },
  {
    "id": "adcfe4db2e34cb4c8d41f387efb9c695",
    "title": "西江月",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "兰夜银釭黯黯，锁窗鸾镜荧荧。画楼十二不钩帘，帘底沈沈梦影。",
      "金缕垂杨旧曲，玉窗芳草前程。伤心惟见落红多，愁说桃花小病。"
    ]
  },
  {
    "id": "adcfe4db2e34cb4c5ab97d7e2d9da43e",
    "title": "少年游",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "玉肌扶袖怯纤罗。时序掷金梭。不是西风，凉生殿角。心上秋多。",
      "宫鞋立尽梧桐影，泪洒海棠坡。羊车过也，月明花落。别院笙歌。"
    ]
  },
  {
    "id": "adcfe4db2e34cb4cc69a825e82a08296",
    "title": "二郎神",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "绣帘卷起，悄不见、夕阳红影。但几树垂杨，几重芳草，几点梨花雨冷。长日恹恹愁时节，怕又是、玉人多病。想瘦减黛眉，斜拢鸦鬟，倦临妆镜。",
      "重省。觉来一枕，余香销凝。仔细嘱东风，杏梁双燕，幽梦休教唤醒。陌上翠钿，曲中罗帕，过了少年芳景。须记得、早早归来，昨夜凤箫声静。"
    ]
  },
  {
    "id": "adcfe4db2e34cb4c0e555c43c08ad3a3",
    "title": "三姝媚",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "疏灯摇梦惯。检愁痕今宵，酒醒何限。倦旅关河，祗带围宽尽，故襟尘浣。想见天寒，空倚竹、碧牵萝蔓。怕问春来，都解双栖，等闲莺燕。",
      "望远垂杨遮断。漫道是天长，比相思短。人倚琼窗，记紫箫度曲，翠尊开宴。华发无情，能几度、东风吹变。悔住江南波绿，迢迢恨满。"
    ]
  },
  {
    "id": "adcfe4db2e34cb4c5e4c507b17ec8455",
    "title": "双双燕",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "旧王谢巷，讶不似乌衣，一襟红冷。翩然淡素，鸦点夕阳难并。今夜月明露井。恁寂寂、花阴不定。黄昏剪破春愁，十二珠帘无影。香径。",
      "苔痕碧润。记扶上秋千，玉人娇俊。瑶台归去，一路絮飞烟暝。休唤梨云梦稳。道不妒、双栖谁信。肠断罨画楼西，日暮缟衣独凭。"
    ]
  },
  {
    "id": "adcfe4db2e34cb4c5c588bace5a56dbf",
    "title": "垂杨",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "香眠未觉。正嫩腰困束，女儿娇小。倦倚章台，芳魂偷入阳台悄。只愁攀折临官道。锁不住、眉心深窈。画眉人、空想风流，况那时年少。",
      "休把年华误了。问谁为眼青，余情掺袅。苦恨东风，旧盟惟有莺知晓。唤愁来处和烟扫。奈回首、绿波烟渺。更断肠、金缕江南，春易老。"
    ]
  },
  {
    "id": "adcfe4db2e34cb4c06b77126dcb94277",
    "title": "杏花天",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "不知何物医花病。又昨夜、绿窗风横。莺莺燕燕商量定。只劝子规声静。",
      "佳人恨、从来薄命。看狼藉、秋千无影。一春心力天忙甚。嫁了枝头芳杏。"
    ]
  },
  {
    "id": "adcfe4db2e34cb4c7ba7ded075172d21",
    "title": "小桃红",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鸡犬仙家住。可惜刘郎去。长恁年年春，三二月乱红无主。早知人、薄幸似东风，肯轻随飞絮。",
      "芳意和谁语。好梦浑难据。天上人间，无情烟水，断肠尘土。怕黄昏滴碎女儿魂，更潇潇暮雨。"
    ]
  },
  {
    "id": "adcfe4db2e34cb4c8babd9d8a4114596",
    "title": "抛毬乐",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "陌上香车早盼晴。淡云微雨近清明。",
      "腰身娇亸欲眠柳，箫语软吹来卖饧。小院伤春燕，花底红情絮不停。"
    ]
  },
  {
    "id": "adcfe4db2e34cb4c5d7a3a643178b8d6",
    "title": "隔帘听",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "十二绣屏深窈。翠篆余香袅。开帘怕见春光好。祗嫁了桃花，和春也老。梦乍悄。怪黄鹂、一声声搅。",
      "红楼小。东风偏到。不管伤春早。天涯处处生芳草。问薶却荒冢，碧愁多少。漫凝眺。江南绿波烟渺。"
    ]
  },
  {
    "id": "adcfe4db2e34cb4cc987c747c8ac3687",
    "title": "昼锦堂",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梦雨敲愁，丝烟织恨，玉人微困芳妍。悄掩菱华云鬓，罢整钗钿。金炉斜熏银麝串，绿窗娇睡翠衫遍。葳蕤锁门似海深，相思欲见何缘。",
      "婵娟。应自爱，恁独抱，青琴绝代谁怜。燕燕莺莺来往，小院秋千。锦堂昼永迟鸳绣，春波人远渺鱼笺。琼楼外，争信有情真个，瘦也天天。"
    ]
  },
  {
    "id": "adcfe4db2e34cb4c9a6d7257e84c0ca5",
    "title": "夜合花",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鸾镜黏红，燕钗贴翠，晚妆重试兰宵。绣帘半揭莲靴，窄步风摇。歌一串嫩莺娇。舞衫轻、还著生绡。酒边低问，谁家玉杵，昨夜蓝桥。",
      "缠绵语咽琼箫。奈留君、不住签漏迢迢。花阴月午，梨魂一寸都销。春影怯，梦痕飘。睡先难、难放纤腰。那堪明日，湔裙斗草，女伴偏招。"
    ]
  },
  {
    "id": "adcfe4db2e34cb4c5215d61a971aaaf2",
    "title": "最高楼",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "神女怨，三十六宫春。暮峡渺行云。青鬟覆额金钗重，红楼吹梦玉箫频。写鸾笺，题凤锦，绘真真。",
      "便万语、千言心未毕。纵万转、千回唤肯出。环佩影、拜前身。瑶坛曾注长生箓，琼华合授上元文。草同根，花并蒂，两情亲。"
    ]
  },
  {
    "id": "adcfe4db2e34cb4c9f54d1ee490d2aca",
    "title": "春声碎",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "愁望木兰舟，何处拍天烟水。春流不尽，碧桃花片，似女儿情腻。红楼外，丝雨织残，金缕恨、莺梭碎。恹恹正憔悴。",
      "想是日高未起。那人薄幸，便索性音书，不须寄。帘卷际。游荡只管天涯，待细问、杨花意。"
    ]
  },
  {
    "id": "adcfe4db2e34cb4c2bca1255f16686d5",
    "title": "红窗睡",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "刚被红鹦呼欲起。奈小病、玉窗慵倚。纤腰重亸思寻梦，有些儿难记。",
      "解事双鬟私语细。道今日、恹恹甚底，昨宵绣被。也无情物，到五更天气。"
    ]
  },
  {
    "id": "adcfe4db2e34cb4cf1aad4a0c699e272",
    "title": "燕归梁",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "尽日东风惹绿杨。莺老愁乡。小红楼外又斜阳。看只有，燕归梁。",
      "双飞双宿浑闲事，曾寄语，可思量。天涯衔得柳花狂。衔不住，那人肠。"
    ]
  },
  {
    "id": "adcfe4db2e34cb4c4fb22b93acc489ca",
    "title": "法曲献仙音",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "珠箔飘烟，珧窗阁雾，一片夕阳红浅。麝月香消，犀云妆冷，高楼凤箫声换。甚莺燕，纷来去，芳菲弄春晚。总销黯。",
      "忆西园、翠衫银榼，自劝驾、东皇落英飞辇。何处不天涯，奈心远、杨花尤远。休恨杨花，恨霜华、菱镜渐满。把琴丝弹彻，云水玉人湘怨。"
    ]
  },
  {
    "id": "adcfe4db2e34cb4c8014d257768d17f8",
    "title": "被花恼",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "潇潇昨夜画楼东，微雨五更侵晓。春睡瞢腾绪欢少。起来独自，寻思好梦，梦触银屏觉。禅榻外，鬓丝风，镜中瘦影谁同照。",
      "只怕不归来，那是天涯怨芳草。吴笺百幅，细字缠绵，往事都题到。纵千言万语劝人愁，又何似、相逢任伊恼。怎等得，燕子梨花春渐老。"
    ]
  },
  {
    "id": "adcfe4db2e34cb4c415d41bddc442f05",
    "title": "谒金门",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "帘影悄。蓦地数声啼鸟。一枕恹恹新睡觉。海棠花瘦了。",
      "三径落红谁扫。千里夕阳芳草。明日绿阴春已老。翠禽犹未晓。"
    ]
  },
  {
    "id": "adcfe4db2e34cb4cd4ae9c973729401e",
    "title": "一络索",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "多谢啼鹃辛苦。送飞花去。飞花原不恋繁华，真不恨、风和雨。",
      "日暮画楼红树。病伤幽素。瑶天空絮茫茫烟，水断梦、人何处。"
    ]
  },
  {
    "id": "adcfe4db2e34cb4c305ecd06b2469416",
    "title": "乌夜啼",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梁燕双栖梦稳，钗虫斜缀釭明。花阴寂寂金铃语，罗袜湿无声。",
      "今夕偏磨好事，教人无奈多情。画桥明日垂杨柳，丝雨绿愁莺。"
    ]
  },
  {
    "id": "adcfe4db2e34cb4c7c292a93a2d182ce",
    "title": "金人捧露盘",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "病红颜，扶红袖，倚红楼。峭风起、吹满帘钩。垂杨又绿，今年夫婿可封侯。旧愁未了，划不尽、芳草悠悠。",
      "背花忆，对花恨，为花瘦，替花羞。相思未、轻惹闲兜。玉窗莺唤，一天幽梦没来由。除非镜里，有谁见、心上眉头。"
    ]
  },
  {
    "id": "adcfe4db2e34cb4c3a50096a684c09ff",
    "title": "探春令",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "蝶衣红晒画阑西，引罗窗花气。奈峭风、吹满重楼里。又还是、伤春睡。",
      "锦茵狼藉铅华坠。任韶华如醉。算那人不管，鸳衾凤枕，偿了相思泪。"
    ]
  },
  {
    "id": "adcfe4db2e34cb4cba8fd078c1d06ac4",
    "title": "玲珑四犯",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "客鬓渐丝，梅花应笑，伤春人瘦如许。无憀身四海，有恨心千古。登临仲宣罢赋。望湘云、渺然湘浦。西北楼高，东南日出，谁识此情苦。",
      "悠悠眼看行路。傍双飞燕子，王谢门户。柳绵莺思窄，花落鹃声去。十年一剑飘零矣，叹落花、风尘孤旅。待寻得，盟鸥共、江湖倦旅。"
    ]
  },
  {
    "id": "adcfe4db2e34cb4ce98172b2247b8b1f",
    "title": "绛都春·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "清明近也。恁满天丝雨，犹做轻寒。伫念翠楼，一春愁绪不曾闲。远山欲画心情懒。素娥眉，又难弯。绿揩莺背，红飘蝶粉，泪湿香兰。",
      "怊怅。湘帘不卷，但沈沈、梦影漠漠烟痕。瘦尽海棠，能消几个冷黄昏。春归未抵相思远。断魂莫化啼鹃。奈何天里东风，那日倚阑。"
    ]
  },
  {
    "id": "adcfe4db2e34cb4ce98172b277976091",
    "title": "绛都春·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "红闺翠线。但绣得病鸳，青鸾天远。怕听好音，两两春禽鸣春苑。阑干万里东风怨。剩一把、杨丝零乱。杏花飞后，归来燕子，谢家庭院。",
      "曾见。银蕤冷锁，锦鞯暗、下叩琼扉葱茜。梦浅恨深，啼轻花心流莺换。从今妾面羞郎面。奈重睹、柔肠先转。瘦人天气愔愔，画檐昼暖。"
    ]
  },
  {
    "id": "adcfe4db2e34cb4c969f452908a0d56e",
    "title": "秋宵吟",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "夜漫漫，月皎皎。小阁湘帘深悄。银河影、乍转向疏桐，乱雅惊晓。瘦罗衣，冷翠葆。坠叶纷飞林表。秋声起、感一片清商，暗蛩衰草。",
      "莫是欧阳，恨作赋、年华渐老。低围银烛，懒展瑶编，绣幕篆烟绕。玉漏三更早。画角沈沈，天际雁杳。者吟怀、写入琴丝，阶下红鹤又睡了。"
    ]
  },
  {
    "id": "adcfe4db2e34cb4c11c65daf97a30cf2",
    "title": "庆宫春二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "结鹭寻烟，呼鸥分雨，客愁鬓影如雪。古垒春寒，空江天远，夜潮声带呜咽。浩歌归去，记十载、荆高乍合。剑花飞舞，蜡烛光摇，银龙吹裂。",
      "日日痛饮狂吟，博簺樗蒲，两人痴绝。春明骑马，轻红十丈，怕负故乡风月。著书珍重，料不是、寻常阔别。他时清梦，太华峰头，碧莲同折。"
    ]
  },
  {
    "id": "adcfe4db2e34cb4c11c65dafdc5d9abf",
    "title": "庆宫春二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "觞浅斟离，箫轻吹恨，画船不系春波。私语绵绵，芳心脉脉，教人无奈愁何。一声金缕，怕肠断、红儿罢歌。玲珑斜月，流影绣帘，欲晕纤蛾。",
      "梨云梦醒琼柯。微验深情，袖帕红罗。愿作鸳鸯，化为蝴蝶，可怜花底春多。岁华误也，忍抛掷、金丸翠梭。东风人去，南浦水流，落絮关河。"
    ]
  },
  {
    "id": "adcfe4db2e34cb4c8a9436378a338a10",
    "title": "小重山",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "雾阁云窗瘦玉容。二年芳讯杳、费春工。更无人护绣帘栊。花心搅，蝴蝶满园空。",
      "珧瑟怨重重。相思遮不断、梦还通。桃花不似去年红。争禁得，明日又东风。"
    ]
  },
  {
    "id": "adcfe4db2e34cb4c51ada1ac72ba8a51",
    "title": "长相思慢",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "海样相思，天边昨夜，杯酒莫劝无情。佳人私语暗祝，檀心微吐，一点芳樱。燕燕莺莺。到年光去也，总可怜生。望远愁凝。",
      "化啼鹃、珠泪先零。又还是碧桃，嫁了如今凄绝，落絮飘萍。黄昏读曲，有个红红，小字分明。偷呼绛树，恁鹦哥、也学双声。莫断肠、鸳冢浇取，寒烟碎佩珑玲。"
    ]
  },
  {
    "id": "adcfe4db2e34cb4c401a06c33a602782",
    "title": "柳梢青·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "是绣屏中。是香阁外，是画楼东。相约深深，相思脉脉，相见匆匆。",
      "邮回春梦惺忪。花落也、鹃啼乱红。多病佳人，多愁夫婿，多事东风。"
    ]
  },
  {
    "id": "adcfe4db2e34cb4c401a06c38222caab",
    "title": "柳梢青·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "问讯年华。十三四五，碧玉初瓜。小小房栊，低低帘幕，薄薄窗纱。",
      "无人知是儿家。郎空了、闲来吃茶。一座旗亭，一湾流水，一树桃花。"
    ]
  },
  {
    "id": "adcfe4db2e34cb4c3998a4f1d82516cb",
    "title": "临江仙慢",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "片叶下湘浦，四山暮雨，篷背潇潇。翠愁外、蘋花几点烟飘。波遥。奈乡梦阻，碧云合、目断红桥。沙洲冷，听数声渔笛，鸥隐同招。",
      "魂销。旧曾游处，都付寒水迢迢。恨天涯芳草，仍赋离骚。空教。棹扁舟去，江湖约、载酒谁邀。归来也、祗布帆无恙，门外春潮。"
    ]
  },
  {
    "id": "adcfe4db2e34cb4c7ad5c7adcafc33ad",
    "title": "鹊桥仙·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "莺痴蝶瘦，兰啼蕙怨。珍重蜀鹃声劝。天涯日夜大江流，只量得、春愁一半。",
      "桃花门巷，梨花庭院。刻意伤春人倦。画堂南畔又东风，但尽日、红帘不卷。"
    ]
  },
  {
    "id": "adcfe4db2e34cb4c7ad5c7ade284ce21",
    "title": "鹊桥仙·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "漏声宵永，钟声晓动，一枕愁鬟低拥。楚天云雨杳无踪，算未有、佳期入梦。",
      "花僝柳僽，燕欺莺弄，寄语那人珍重。绣衾两两覆鸳鸯，怕此夜、霜花欲冻。"
    ]
  },
  {
    "id": "adcfe4db2e34cb4cd46507649c4d457b",
    "title": "西江月·慢",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "乘风万里，飞一叶、浪花千尺。横海拥楼船，蓬山西望，钓龟竿掷。奈壮怀、未遂平生，夕烟江上，且吹渔笛。渺水天、四顾茫茫，兹意问谁识。",
      "叹远树、无枝依倦翼。看满野、蜚鸿似织。酹酒江神盟誓在，只此言难食。纵绿林、豪客相逢，刺船而去，可知端的。正鼓枻、山色月明空籁寂。"
    ]
  },
  {
    "id": "adcfe4db2e34cb4cf819547a3a5ac478",
    "title": "芳草",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "盼天涯，青青目断，相思满地销魂。旧愁销未了，金针谁绣出，又愁新。斜阳一碧绿，最可怜、似梦如尘。犹自有、玉骢去也，不信王孙。",
      "伤春。萧郎一别，棠梨落尽，深掩重门。凤靴挑菜后，钿车陌上看，腰绿湘裙。佳人黄土矣，想断肠、总化红根。怪游荡杨花不绊，只绊离痕。"
    ]
  },
  {
    "id": "adcfe4db2e34cb4c4f77f67b7ea372e1",
    "title": "惜分钗",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "瑶窗静。瑶琴冷。盼谁好梦和衣等。细思量。没猜详。想被鹦哥，唤去檀郎。刚。",
      "刚。纤腰束，纤娥蹙，兰釭一穗摇寒绿。别时愁。见时休。记起花阴，凉月如钩。羞。羞。"
    ]
  },
  {
    "id": "adcfe4db2e34cb4c5ba9b652da455034",
    "title": "解语花·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "绡轻蘸梦，笛瘦黏愁，一片迷香雾。画堂银烛，春如海、脉脉此情不语。繁华易误。空占断、二分荒土。莫夜深、环佩人来，几点萧疏雨。",
      "谁省芳踪倦驻。散铢衣仙麝，瑶岛归路。玉笙吹彻，招难下、帝子碧云何处。珠帘卷去。还只恐、蝶欺蜂妒。恨别来、天上人间，早乱红无主。"
    ]
  },
  {
    "id": "adcfe4db2e34cb4c5ba9b652cfa86b31",
    "title": "解语花·二首",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鹃红叫月，蝶翠沈烟，黄昏绣帘寂寂。晕颊微涡，似菱华、孤影晚妆犹湿。银屏浅约，微点染、胭脂冷色。铸就相思金滴滴，燕子偏衔得。",
      "佳人空掩素面，罗袖薄寒，春去怕端的。暮雨潇潇，问天公、怎忍海棠狼藉。华年锦瑟。啼老绿杨莺思窄。玉箸替、垂风露下，偷背兰釭立。"
    ]
  },
  {
    "id": "adcfe4db2e34cb4c14d99b9a4beb9080",
    "title": "阳台怨",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "佳人楼上立。斜照纱窗寂寂。眉角含情不语时，偏有鹦哥识。",
      "新浴试罗衣，香汗玉肌莹湿。蝴蝶过墙花影碧。扑伊无气力。"
    ]
  },
  {
    "id": "adcfe4db2e34cb4ccab8632b2d88e106",
    "title": "添字采桑子",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "迷金醉纸销魂地，有个人人。有个人人。独自伤春。菱镜满啼痕。",
      "熏篝冷逼愁时候，丝雨黄昏。丝雨黄昏。谁与温存。花落旧朱门。"
    ]
  },
  {
    "id": "adcfe4db2e34cb4c4aca73e668e917e7",
    "title": "碧玉箫",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "嫩水生烟，柔乡倚玉。聪明也要胜秾福。开瘦菱花，鬓影销愁绿。",
      "云海相思，华年未嫁，娇藏可有黄金屋。芳草无言，翠袖寒空谷。"
    ]
  },
  {
    "id": "adcfe4db2e34cb4c6f996ca8a1b009c2",
    "title": "水天远",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "白鸥唤我，看一抹湖光如炼。正雪意横空，云容欲冻，冷赋梅花铁研。烽火西南何时息，忽忆得、甘泉传箭。自起舞，船头朔风怒吼，碧琉璃卷。",
      "游倦。叹十年心事，商量都遍。恁荡入波心，钓舟一叶，湖水湖烟。不辨前度溪山，数峰夕照古字，曾扪苍藓。无限幽思，茫茫九点黛螺远。"
    ]
  },
  {
    "id": "adcfe4db2e34cb4c90bdbd82a9401618",
    "title": "满江红",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "第一江山，吊千古、英雄陈迹。凭阑处、秣陵秋远，广陵涛碧。杯酒尚关天下事，笑谭早定风云策。想当年、高会此孙刘，都人杰。瓜步垒，京口驿。",
      "天堑险，分南北。倚危楼一角，下临绝壁。木叶横飞风雨至。剑花起舞鱼龙出。听大江、东去唱坡仙，铜琶裂。"
    ]
  },
  {
    "id": "adcfe4db2e34cb4c35cdeddc9b140850",
    "title": "翠楼吟",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "阑角秋红，帘丝雨碧，微吟玉艳花瘦。聪明冰雪样，比林下、高风还又。罗窗清画。正眉叶新描，双蛾凝岫。箫吹后。彩鸾飞下，六铢凉透。",
      "应是瑶想琼思，乌衣门地，絮才依旧。工愁怜蕙质，更莫树、芳兰十亩。天寒扶袖。倚翠竹萧萧，绿梅三九。徘徊久。淡黄纤月，上灯时候。"
    ]
  },
  {
    "id": "adcfe4db2e34cb4c714471fd9b032f00",
    "title": "永遇乐",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "玉骨冰肌，风鬟雾鬓，蕉萃如许。揉雪如泥，锢花成虐，此恨凭谁诉。深情密意，轻怜重惜，难得相逢歧路。最伤心、遇人不淑，佳人多少黄土。",
      "珊珊来也，欢容细认，他日龙宫归去。鸾镜重磨，凤箫再奏，恩爱关儿女。成薄命因缘，颠倒回首，那时酸楚。纵飘零苏卿，海上牧羊更苦。"
    ]
  },
  {
    "id": "adcfe4db2e34cb4c68c07e9fb9cfb1c2",
    "title": "离亭燕",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "碧海青天孤影。黄土红颜薄命。似此销魂真绝代，一样多愁多病。怜我更怜卿，两两鸳鸯难并。",
      "梦里从伊侥幸。毕竟痴情谁胜。肯替伤心人写照，可有风流玉茗。剪烛小窗幽，夜雨梨花空打。"
    ]
  },
  {
    "id": "adcfe4db2e34cb4ca2d534f66f48cb9e",
    "title": "减字木兰花",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "梨花夜色，芳草无言春自碧。细雨疏灯。始欲愁时梦不成。",
      "轻寒恻恻。满院春风吹未得。明日新晴，枝上黄鹂第一声。"
    ]
  },
  {
    "id": "adcfe4db2e34cb4c745c206e700a6bc4",
    "title": "西湖月",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "不知垂柳垂杨，恁著个词仙，都殊尘境。画堤金缕，东风绿遍，夕阳初暝。桃源人世在，但目断、湖湘烽火警。笑栗里、归去来迟，误了几时清兴。",
      "南湖旧号鸳鸯，问可似西湖，六桥烟冷。秀州城郭，旗亭酒壁，万丝春影。红船三板小，看荡入、微波鸥梦醒。待他日、桐笠寻君，劈笺烹茗。"
    ]
  },
  {
    "id": "adcfe4db2e34cb4c8f77d39ab8e323b8",
    "title": "烛影摇红",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "白发青尊，两朝旧恨谁能忆。聪明儿女最伤心，拥髻悲遥夕。萝屋昏釭四壁。翠衫扶、纤蛾怨抑。舞休歌歇，酒冷香销，凄然而泣。",
      "卅载沧桑，夜深秘事谭宫掖。赵家姊妹总承恩，日影昭阳惜。红粉江山浪掷。老柔乡、脂妖荡魄。繁华一霎，天上人间，空成陈迹。"
    ]
  },
  {
    "id": "adcfe4db2e34cb4c591294abb3fecd47",
    "title": "瑶台第一层",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "万古销魂愁易老，三秋桂梦飘。高寒绛阙，天空眇眇，海碧迢迢。几番圆又缺，赚几番、玉瘁花蕉。试回首、奈霓裳歌断，银汉墙高。应教。",
      "庄严七宝，水精云母匠心雕。山河小影，星辰昨夜，风露中宵。上梁文早就，愿大千、遍满休凹。倚琼箫。看素娥欲下，广袖纷招。"
    ]
  },
  {
    "id": "adcfe4db2e34cb4cb03423fe97ee6ae7",
    "title": "国香·慢",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "此恨绵绵。只相思相望，相见相怜。天涯几回肠断，怕诉尊前。我是江湖飘荡，纵欢场、旧恨重牵。杜郎负年少，一榻春愁，鬓影茶烟。",
      "佳人原绝代，叹天寒倚竹，火宅生莲。偷来灵药，空误碧海青天。苦劝东风絮酒，祝三春、花命须延。韶芳奈何许，今日啼莺，明日啼鹃。"
    ]
  },
  {
    "id": "adcfe4db2e34cb4cd35f5581ccc8703a",
    "title": "鬓云松",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "鬓云松，香梦醒。红靠阑干，愁瘦春人影。漠漠苍烟松叶冷。待鹤归巢，小立瑶阶暝。",
      "翠苔衣，青石径。仙袂泠泠，暗里芳犀警。林下风高谁得并。啼鸟无声，花落空山静。"
    ]
  },
  {
    "id": "adcfe4db2e34cb4c2f1a8d2585d603cc",
    "title": "探春慢",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "柳翠藏莺，花绯招燕，栌枝摇荡纤玉。湖水湖烟，春人春事，听唱高阳台曲。一碧冥蒙影，记斜日、段家桥北。他时重证幽盟，旧游沤鹭应熟。",
      "谁信蘋花几簇。更约住、溪山都化新绿。望远蓬蓬，寻烟渺渺，欲采芳愁盈掬。无恙清波在，想酝酿、满湖醽醁。梦剪吴淞，夜船江雨吹竹。"
    ]
  },
  {
    "id": "adcfe4db2e34cb4cbd949cf988dc07cd",
    "title": "一枝春",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "巧绾银丝，更匀排、翠朵者般工致。娇黄半吐，宛转撩人情思。天寒九九，费揎袖、玉纤拎起。莫错认、茉莉风凉，悄看水晶帘底。",
      "和烟似挑鸦觜。想山中采药，麻姑来未。横陈怕嚼，别是绿华风味。红珠斗怅，待低挂、粉酥香腻。微照影、瘦烛光摇，蜡花灺矣。"
    ]
  },
  {
    "id": "adcfe4db2e34cb4c1368c914fd8c87ed",
    "title": "临江仙",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "庭院昏黄蕉梦绿，画帘窣地愔愔。玉人微叹出花阴。生衣围翠桁，凉月浸瑶琴。",
      "絮尽春愁谁劝汝，杏梁双燕红襟。从今定不许伤心。挑灯成独自，扶病又沉吟。"
    ]
  },
  {
    "id": "adcfe4db2e34cb4c50b63f4a543452ae",
    "title": "昭君怨",
    "authorName": "蒋敦复",
    "authorId": "adcfe4db2e34cb4c39027dfaa19acd7d",
    "dynasty": "清",
    "content": [
      "身在胭脂山外，心在琵琶声里。青冢是何人，汉功臣。万里胡天冰雪。",
      "千古蛾眉奇绝。有女更仳离。蔡文姬。"
    ]
  },
  {
    "id": "adcfe4db2e8403eaf29ff18eb5ea757a",
    "title": "点绛唇",
    "authorName": "陆真",
    "authorId": "adcfe4db2e8403ead1457b72d1457b72",
    "dynasty": "清",
    "content": [
      "春已无多，杜鹃又欲催归去。落红如许。一夜风和雨。",
      "独倚楼头，望里斜阳暮。情难诉。绿芜深处。可是春归路。"
    ]
  },
  {
    "id": "adcfe4db2e869c8393938d4fdcc63531",
    "title": "浣溪沙·黄叶",
    "authorName": "周敏贞",
    "authorId": "adcfe4db2e869c83d1457b72d1457b72",
    "dynasty": "清",
    "content": [
      "未展枫林旧锦帷。轻霜为染作仙衣。也分新色似鹅儿。",
      "浓衬山眉金粉画，艳题宫体色丝辞。影和昏月上窗时。"
    ]
  },
  {
    "id": "adcfe4db2e8d45ed415d41bda4d16f23",
    "title": "谒金门",
    "authorName": "颜绣琴",
    "authorId": "adcfe4db2e8d45edd1457b72d1457b72",
    "dynasty": "清",
    "content": [
      "愁脉脉，幽恨满怀谁识。芳信经春还又隔，晚风花阵急。",
      "紫燕双双飞入，帘外一天云碧。可奈妆台人寂寂，翻书和泪迹。"
    ]
  },
  {
    "id": "adcfe4db2e8d45ed3cc044592867df05",
    "title": "长相思·忆叶昭齐表妹",
    "authorName": "颜绣琴",
    "authorId": "adcfe4db2e8d45edd1457b72d1457b72",
    "dynasty": "清",
    "content": [
      "思漫漫。恨漫漫。春色芳菲取次看。闲庭花影寒。",
      "绕阑干。倚阑干。梦见虽多相见难。红香泣夜残。"
    ]
  },
  {
    "id": "adcfe4db2f308ffdd8f88fe2397f2e8b",
    "title": "谒金门·寄汉槎兄塞外见《今词初集》、《瑶华集》、《词综》、《词雅》",
    "authorName": "吴文柔",
    "authorId": "adcfe4db2f308ffdd1457b72d1457b72",
    "dynasty": "清",
    "content": [
      "情恻恻。谁遣雁行南北。惨淡云迷关塞黑。那知春草色。",
      "细雨花飞绣陌。又是去年寒食。啼断子规无气力。欲归归未得。"
    ]
  },
  {
    "id": "adcfe4db2f308ffd5765948438d646d5",
    "title": "长相思",
    "authorName": "吴文柔",
    "authorId": "adcfe4db2f308ffdd1457b72d1457b72",
    "dynasty": "清",
    "content": [
      "关山秋。故山秋。叶落宫槐起暮愁。新凉作意收。",
      "蓼花洲。荻花洲。分付蛩吟且暂休。断肠人倚楼。"
    ]
  },
  {
    "id": "adcfe4db2fa6dab7165ec035c764320d",
    "title": "如梦令·秋宵",
    "authorName": "贺洁",
    "authorId": "adcfe4db2fa6dab7d1457b72d1457b72",
    "dynasty": "清",
    "content": [
      "宝凤斜飞慵整。一种闲愁谁省。红压小栏杆，扶住一枝花影。",
      "花影。花影。泪眼且看秋景。"
    ]
  },
  {
    "id": "adcfe4db2fa6dab7b88f1c0d56a810d5",
    "title": "一剪梅",
    "authorName": "贺洁",
    "authorId": "adcfe4db2fa6dab7d1457b72d1457b72",
    "dynasty": "清",
    "content": [
      "髻子蓬松掩镜奁。花也慵拈。香也慵添。倚栏终日病恹恹。风自开帘。月自穿檐。",
      "一庭芳草绿铺毡。红杏初甜。斑笋初尖。玉阶微步望银蟾。鸟影兼兼。柳影纤纤。"
    ]
  },
  {
    "id": "adcfe4db2fa6dab78f77d39ac28b44f8",
    "title": "烛影摇红",
    "authorName": "贺洁",
    "authorId": "adcfe4db2fa6dab7d1457b72d1457b72",
    "dynasty": "清",
    "content": [
      "绿鬓慵梳，昼长不放香帘锁。罗衫香褪兽烟消，脉脉愁无那。谁摆花枝袅娜。悄窥人、黄鹂一个。玉阶苔遍，寂寂花茵，愁人独坐。",
      "燕子多情，衔泥故向帘前过。年年多病似伤春，料亦春怜我。兰梦因风搅破。盼枝头、累累熟果。鹊饥偷啄，戏拽金铃，含桃惊堕。"
    ]
  },
  {
    "id": "adcfe4db302544da0b5c75e15dfe902d",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "万顷波光漾碧空，满湖月色莹青铜。渔歌忽起沧浪外，人在画桥一叶中。"
    ]
  },
  {
    "id": "adcfe4db302544da0b5c75e11b50a9b5",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "晓霞绚彩覆东洲，海曲人家逐岸流。烟水几湾帆片片，浮沉波影五花虬。"
    ]
  },
  {
    "id": "adcfe4db302544da0b5c75e19f6c1d04",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "东流迤逶好逍遥，苍绿参差佳致饶。极目沧溟天际表，四时野色水中描。"
    ]
  },
  {
    "id": "adcfe4db302544da0b5c75e1bb865dbb",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "截竹编成不系舟，东涯天际水云悠。眼前悟得维摩法，苇渡何劳世外求。"
    ]
  },
  {
    "id": "adcfe4db302544da0b5c75e1bbebf330",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "湖边春水碧于苔，为听泠泠溪畔来。不耐颠风阻人兴，渔舟欲上又推开。"
    ]
  },
  {
    "id": "adcfe4db302544da0b5c75e1705356a4",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "那堪回首落曛西，岛树烟寒暮色低。分明听得吹长笛，只隔峰前白水栖。"
    ]
  },
  {
    "id": "adcfe4db302544da0b5c75e1a6ec8117",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "海滨清洗碧天空，地近扶桑东复东。金镜曜辉云气散，茅檐先被一轮红。"
    ]
  },
  {
    "id": "adcfe4db302544da0b5c75e136df4617",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "漠漠湖东气倍凉，平芜春浸碧沙长。前村落尽乌桕叶，无数人家在夕阳。"
    ]
  },
  {
    "id": "adcfe4db302544da0b5c75e108350216",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "景曜当空日未晡，无端雷雨暗东湖。谁将一片晴江色，写作潇湘烟雨图。"
    ]
  },
  {
    "id": "adcfe4db302544da0b5c75e1308b4f7e",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "岸边修竹欲干霄，无限波痕漾碧绡。茅屋夜深天似水，白芦尚有话溪桥。"
    ]
  },
  {
    "id": "adcfe4db302544da0b5c75e1ed0f26e4",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "奚须方外忆蓬瀛，一片湘波别样清。风月主人闲便是，夜深枝上杜鹃声。"
    ]
  },
  {
    "id": "adcfe4db302544da0b5c75e186050d6e",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "津头苍绿锁烟霞，海曲停桡即是家。此去瀛壶应有路，可曾邀我饭胡麻。"
    ]
  },
  {
    "id": "adcfe4db302544da0b5c75e11de33881",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "影里浮虹望里赊，数行天半落飞驾。何时乘得长风便，好向龙门泛一槎。"
    ]
  },
  {
    "id": "adcfe4db302544da0b5c75e19cd05b0f",
    "title": "东港竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "溪东矫首白云层，花鸟偏迎旧日朋。欲觅安期仙子宅，昨宵梦里记吾曾。"
    ]
  },
  {
    "id": "adcfe4db302544da367be297950a2f13",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "小筑数椽近竹西，主人抱膝赋薰兮。泠然欲御长风去，一笑何烦过虎溪。"
    ]
  },
  {
    "id": "adcfe4db302544da367be297d49af603",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "闲步空阶午渐移，碧梧枝上语黄鹂。嗒然隐几瞢腾去，五老峰前话片时。"
    ]
  },
  {
    "id": "adcfe4db302544da367be297d3f4a441",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "寂寞窗棂昼影赊，凉飔初放雨天花。鸦飞落日苍茫里，道是桃源处士家。"
    ]
  },
  {
    "id": "adcfe4db302544da367be2973db220d4",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "蝶似爱吾频结梦，树长对我鲜知名。忽然有客不衫履，尔我快谈话弟兄。"
    ]
  },
  {
    "id": "adcfe4db302544da367be29737255de8",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "昨夜东风夜雨凉，满山啼鸟自宫商。松阴覆地苔华湿，坐对炉烟白日长。"
    ]
  },
  {
    "id": "adcfe4db302544da367be29761e54644",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "端然闭户一先生，著得新书觉未曾。坐畏泥涂凭数卷，前身浑是个诗僧。"
    ]
  },
  {
    "id": "adcfe4db302544da367be297ed5a91bc",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "架书披懒半颠倒，山径履稀任茑萝。自问尘心销几许，开窗闲看白云过。"
    ]
  },
  {
    "id": "adcfe4db302544da367be2978432e6c6",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "避暑禅房近夕曛，老僧翻阅贝多文。问他城郭山林事，手数轮珠默不闻。"
    ]
  },
  {
    "id": "adcfe4db302544da367be2971c458350",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "东风催我转胡床，坐落岚光午梦凉。蝉老树深音响别，闲将心事对残阳。"
    ]
  },
  {
    "id": "adcfe4db302544da367be2972349da1d",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "行到前峰竹翠间，吹箫石上不知还。夜深暑退罗衣冷，自扣柴扉月满山。"
    ]
  },
  {
    "id": "adcfe4db302544da367be2970fcd2794",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "寄傲窗南物外情，可人花鸟笑相迎。论文有弟应兼友，嗟莫闲愁太瘦生。"
    ]
  },
  {
    "id": "adcfe4db302544da367be297ceef542e",
    "title": "三畏轩竹枝词",
    "authorName": "卓肇昌",
    "authorId": "adcfe4db302544dad1457b72d1457b72",
    "dynasty": "清",
    "content": [
      "想像清光月影寒，幽怀日窄带应宽。弃襦未了书生债，背立闲庭漏已残。"
    ]
  },
  {
    "id": "adcfe4db3059b5926b94d0965d941d8c",
    "title": "玉蝴蝶·咏梅",
    "authorName": "许心澧",
    "authorId": "adcfe4db3059b592d1457b72d1457b72",
    "dynasty": "清",
    "content": [
      "忽忆罗浮惊梦，半帘花雾，香入虚无。一任朱楼斜掩，黄鸟频呼。月阴转、深藏丰韵，霜痕淡、越显肌肤。对他愁，轻妆受冻，疏影难扶。",
      "清癯东君传信，百花根动，草短平芜。管领芳菲，水边先把一枝图。笛声横、落英自扫，陇书断、新酿谁沽。为调羹，冲寒先发，春满皇都。"
    ]
  },
  {
    "id": "adcfe4db309e1c6b415d41bd5b0136af",
    "title": "谒金门",
    "authorName": "权贵妃",
    "authorId": "adcfe4db309e1c6bd1457b72d1457b72",
    "dynasty": "清",
    "content": [
      "真堪惜。锦帐夜长虚掷。挑尽银灯情脉脉，描龙无气力。",
      "宫女声停刀尺。百和御香扑鼻。帘卷西宫窥夜色，天青星欲滴。"
    ]
  },
  {
    "id": "adcfe4db309e1c6b9c70a6d8a82143b6",
    "title": "踏莎行",
    "authorName": "权贵妃",
    "authorId": "adcfe4db309e1c6bd1457b72d1457b72",
    "dynasty": "清",
    "content": [
      "时序频移，韶光难驻。柳花飞尽宫前树。朝来为甚不钩帘，柳花正满帘前路。",
      "春赏未阑，春归何遽。问春归向何方去。有情海燕不同归，呢喃独伴春愁住。"
    ]
  },
  {
    "id": "adcfe4db309e1c6b1368c9140935d58c",
    "title": "临江仙",
    "authorName": "权贵妃",
    "authorId": "adcfe4db309e1c6bd1457b72d1457b72",
    "dynasty": "清",
    "content": [
      "花影重帘初睡起，绣鞋着罢慵移。窥妆强把绿窗推。隔花双蝶散，犹似梦初回。",
      "玉旨传宣呼女监，亲临太液池荷。争将金弹打黄鹂。台楼凌万仞，下有白云飞。"
    ]
  },
  {
    "id": "adcfe4db30a043a09b02ba6d630f0c1d",
    "title": "菩萨蛮",
    "authorName": "邵笠",
    "authorId": "adcfe4db30a043a0d1457b72d1457b72",
    "dynasty": "清",
    "content": [
      "乱莺啼破流苏梦。樱桃露湿花梢重。小婢促梳头。开奁满镜愁。",
      "画眉人不在。蹙损双螺黛。淡日上红纱。轻蝉鬓影斜。"
    ]
  },
  {
    "id": "adcfe4db30a043a086b91202f9d167ef",
    "title": "虞美人",
    "authorName": "邵笠",
    "authorId": "adcfe4db30a043a0d1457b72d1457b72",
    "dynasty": "清",
    "content": [
      "金铃密缀桐龙凤。粉淡檀痕重。半遮团扇眼波斜。多恐养娘偷检、守宫砂。",
      "翠眉一霎愁峰锁。挼碎芙蓉朵。问伊底事忽娇嗔。道是采花掠乱、鬓梢云。"
    ]
  },
  {
    "id": "adcfe4db30a043a0a5df835be60d1628",
    "title": "步蟾宫·中秋",
    "authorName": "邵笠",
    "authorId": "adcfe4db30a043a0d1457b72d1457b72",
    "dynasty": "清",
    "content": [
      "风尖云嫩山容瘦。数飞鸟、鸦前鹊后。夜阑带醉听箫声，恍瞥见、谁家红袖。",
      "蟾钩穿过疏林骤。桂子落、满山金镂。桥边错认玉人来，惹裙带、暗香偷嗅。"
    ]
  },
  {
    "id": "adcfe4db30a043a0769a14f9a02f0362",
    "title": "凤凰台上忆吹箫·秋夜怀姊",
    "authorName": "邵笠",
    "authorId": "adcfe4db30a043a0d1457b72d1457b72",
    "dynasty": "清",
    "content": [
      "桂院香残，松窗月冷，孤鸿呖乱楼头。见梧桐摇落，叶叶惊秋。几阵轻风暗度，窗儿外、细戛帘钩。听砧声，随风断续，惹起闲愁。",
      "悠悠。玉人别后，又三秋去也，谁与绸缪。对孤灯兀坐，冷落香篝。画阁深沉独自，镇日里、挨尽清幽。无聊赖，且凭绿绮，一曲凉州。"
    ]
  },
  {
    "id": "adcfe4db30cf37d686c42eff62e1a0f3",
    "title": "谢秋娘送春",
    "authorName": "黄淑贞",
    "authorId": "adcfe4db30cf37d6d1457b72d1457b72",
    "dynasty": "清",
    "content": [
      "春去也，似驾白驹行。欲系风光杨柳线，最怜关切杜鹃声。",
      "天地亦多情。"
    ]
  },
  {
    "id": "adcfe4db30cf37d67e6fbe4be998ce1e",
    "title": "阮郎归·九日示外",
    "authorName": "黄淑贞",
    "authorId": "adcfe4db30cf37d6d1457b72d1457b72",
    "dynasty": "清",
    "content": [
      "深秋云淡画难工。茱萸今又逢。劝君且莫上高峰。须防落帽风。",
      "橙已绿，叶初红。乡关景不同。塞鸿呖呖语长空。还添四壁蛩。"
    ]
  },
  {
    "id": "adcfe4db30dfafd5cbde5c230a12e024",
    "title": "清平乐·帘影",
    "authorName": "孙汝兰",
    "authorId": "adcfe4db30dfafd5d1457b72d1457b72",
    "dynasty": "清",
    "content": [
      "丝丝漏月。替写湘纹密。琼户斜窥疑半揭。燕梦误寻凉隙。",
      "非烟非雾摇空。几曾隔了春风。香逗冷波有迹，庭花转觉玲珑。"
    ]
  },
  {
    "id": "adcfe4db30dfafd5d2cb98a6cb59a455",
    "title": "百尺楼采莲词，戏用独木桥体",
    "authorName": "孙汝兰",
    "authorId": "adcfe4db30dfafd5d1457b72d1457b72",
    "dynasty": "清",
    "content": [
      "郎去采莲花，侬去收莲子。莲子同心共一房，侬可如莲子。",
      "侬去采莲花，郎去收莲子。莲子同房各一心，郎莫如莲子。"
    ]
  },
  {
    "id": "adcfe4db30dfafd57b55c58cedeeb481",
    "title": "虞美人·春日病起",
    "authorName": "孙汝兰",
    "authorId": "adcfe4db30dfafd5d1457b72d1457b72",
    "dynasty": "清",
    "content": [
      "莺儿咒得花魂活。艳入东风睫。病馀情味不宜春。怎又琼思瑶想、屡兜人。",
      "蝶儿娇索花容笑。瞒我寻芳悄。病馀最怕管闲情。怎又香踪猜着、一星星。"
    ]
  },
  {
    "id": "adcfe4db30dfafd5b16b53565e9e54bb",
    "title": "壶中天秋柳",
    "authorName": "孙汝兰",
    "authorId": "adcfe4db30dfafd5d1457b72d1457b72",
    "dynasty": "清",
    "content": [
      "夕阳荒影，怪西风吹瘦，一丝丝碧。衰草长亭寒水渡，别意何堪重忆。系马痕消，藏鸦荫减，无限凄迷色。霜清绝塞，也应摇落山驿。",
      "漫道灞岸荒芜，隋堤萧索，愁煞长途客。鹦鹉楼头春梦换，昔日依依犹识。褪尽腰围，抛残眉谱，怅望烟痕直。黄昏将近，更谁吹动羌笛。"
    ]
  },
  {
    "id": "adcfe4db311b85e5c7167020d16d481a",
    "title": "南柯子",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "扫簟欹瓷枕，开窗隔绣帘。重重花影压栏前。无那绿阴庭院、日如年。",
      "倦眼惺忪雾，慵心袅娜烟。抛书漫理紫牙签。偏是恼人燕语、一声尖。"
    ]
  },
  {
    "id": "adcfe4db311b85e51b6d65c9517a2af2",
    "title": "菩萨蛮·留别景姜杜表姊",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "深闺相伴无相隔。而今只有长相忆。剪烛话三更。应知同此心。",
      "一笺携手赠。莫抱天涯恨。别泪枉黏巾。年时当再亲。"
    ]
  },
  {
    "id": "adcfe4db311b85e507465c14d3bc256a",
    "title": "浪淘沙·寄怀景姜",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "悄月转花枝。心事谁知。博山香烬夜迟迟。不是当年同赏处，空惹相思。",
      "世乱叹纷驰。难定归时。海云千里递愁丝。何日题襟重刻烛，分韵寻诗。"
    ]
  },
  {
    "id": "adcfe4db311b85e55437e43cdda2a14a",
    "title": "虞美人·渡海",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "风声满耳樯帆急。极望苍茫色。云迷沧海海连云。一片浪花如雪、打诗魂。",
      "水天以外空诸相。对此添遐想。凌波东去是蓬瀛。安得凭虚楼阁、结层层。"
    ]
  },
  {
    "id": "adcfe4db311b85e58fc82e9f62daf6aa",
    "title": "踏莎行·招宝山望海",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "危磴盘来，层台行到。浮屠绝顶游踪少。苍茫画意一条烟，海天空处风帆小。",
      "半壁深林，四山荒草。戍楼古堠顽云罩。忽闻云外几声钟，钟声远落潮声悄。"
    ]
  },
  {
    "id": "adcfe4db311b85e5850c1b70eede8d5b",
    "title": "金缕曲·寄怀家祥玉姊",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "雪酿梅花白。意沉沉、故乡何在，旧家遥隔。铁马金戈盈大地，同是天涯寄迹。又几处、轻成离别。泛宅浮家重渡海，各伤心、珍重殷勤说。分袂也，泪痕湿。",
      "无端冷雨敲窗疾。最魂销、深宵倾听，一番萧槭。海水天风欺客梦，此际愁心山叠。况漏断、灯残人寂。独个裁笺凭达意，寄相思、欲写还停笔。传语道，远相忆。"
    ]
  },
  {
    "id": "adcfe4db311b85e55099357ba1be1889",
    "title": "柳梢青·同谱赵莲卿姊将有越行，以二词留别，依调和之",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "秋到云天。今宵别梦，梦落谁边。蛟水留人，鉴湖约客，离绪丝牵。",
      "别人那解缠绵。应笑我、临歧泪涟。枕角磨愁，烛心卷恨，一夜如年。"
    ]
  },
  {
    "id": "adcfe4db311b85e556ac64ee990f53d2",
    "title": "浪淘沙·前题",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "话别月明中。几阵霜风。潮声帆影忒匆匆。不管离人情恋恋，吹送孤蓬。",
      "天晓望云峰。心事相同。花开姊妹正初红。此去前途逢雁字，系帛休空。"
    ]
  },
  {
    "id": "adcfe4db311b85e51b1e19aa34c80da0",
    "title": "湘春夜月旅思和韵",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "乍微凉，不堪回首纑塘。已是寇乱连年，惊看瓦欃枪。愁对一帘风露，听隔花虫语，度到回廊。怅关河阻客，他乡明月，故国斜阳。",
      "疏棂悄掩，横阑罢倚，烟袅残香。旅馆无聊，每惜此、如花才藻，似水韶光。谁家玉笛，更赚人、相忆垂杨。怪世上，尽红羊历劫，劳劳尘梦，难熟黄梁。"
    ]
  },
  {
    "id": "adcfe4db311b85e5dab9aa711c3c14b9",
    "title": "清平乐·晚凉和忆侨弟韵",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "芭蕉秋战。雨过闲庭院。水面风来帘乍卷。吹得鬓丝微乱。",
      "桃笙凉透昏黄。蛙声闹出池塘。绿遍梦中春草，浑忘人在他乡。"
    ]
  },
  {
    "id": "adcfe4db311b85e5c373553287cff02c",
    "title": "卖花声纳凉",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "帘卷背银灯。冰簟铺平。遥天明月未三更。睡鸭香销花影上，衫袖凉生。",
      "莲漏一声声。珠露轻轻。飞来星火小流萤。最是多情蕉叶扇，欲却还停。"
    ]
  },
  {
    "id": "adcfe4db311b85e56182d723715f45d7",
    "title": "虞美人·题倪扶亭夫人优昙留影册",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "散花天女生花笔。如入维摩室。零绡碎锦认诗心。合印青田小篆、女云林。",
      "匆匆掷笔骖鸾去。影在人何许。媵觞阁里翠帘空。忍道调铅吮粉、对秋风。"
    ]
  },
  {
    "id": "adcfe4db311b85e52d3f71a648f9e5f3",
    "title": "桃源忆故人哭伯嫂蔡孺人",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "天涯竟梦游仙去。风雨伤心无数。此别竟成千古。痛定凭棺诉。",
      "怜它稚子刚能语。忍听喃喃索乳。令我更添酸楚。难把人留住。"
    ]
  },
  {
    "id": "adcfe4db311b85e55c2b6456bbdd0ed9",
    "title": "惜分飞·送别闺友",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "堤畔杨枝亲手折。忍泪依依送别。此去宜珍摄。留君无计心如结。",
      "已是骊歌声渐急。更恼无情片月。偏照人愁绝。酒痕和泪离襟湿。"
    ]
  },
  {
    "id": "adcfe4db311b85e55f708c54935fe278",
    "title": "柳长春柳眉",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "蛾影晴烘，螺纹春逗。一般妩媚临风斗。陌头深浅画难成，恐它京兆还低首。",
      "新月同织，遥峰比瘦。翠痕一展天生秀。管人离别替人愁，含颦自映春波皱。"
    ]
  },
  {
    "id": "adcfe4db311b85e507f620e096744e85",
    "title": "玉楼春·春雨",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "小楼人倚阑干立。酥雨和烟宵未息。阶前润遍绿苔痕，花底流莺声寂寂。",
      "阿侬空有怜花癖。为替花愁眠不得。忍寒燕剪掠波还，零落香泥多带湿。"
    ]
  },
  {
    "id": "adcfe4db311b85e51c6cd26f31633918",
    "title": "卖花声清明日距伯嫂殁已十旬，泫然纪之",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "莺燕互寻盟。满院飞英。惜花人去暗心惊。何日桐棺归故里，魂妥山茔。",
      "事事减心情。闷坐闲行。一腔尘俗撇难清。拾翠寻芳都懒问，负了清明。"
    ]
  },
  {
    "id": "adcfe4db311b85e5a64eb31542a7cce6",
    "title": "满庭芳·柳絮",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "如雾如烟，非花非雪，趁风吹过窗西。隋宫汉苑，行遍短长堤。怪底撩人千里，梅花弄、最惹人思。莺啼也，才依曲砌，又见入柴扉。",
      "迷离。甘冷落，无根无蒂，一任风欺。笑谁拘谁管，随聚随飞。纵作新萍水面，曾任尔、漂泊无依。须知道，生涯不定，世路有高低。"
    ]
  },
  {
    "id": "adcfe4db311b85e565abf1eff7ecb3bc",
    "title": "桃源忆故人寻梅",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "庭前一夜风吹急。雪意妒花飞白。欲觅孤芳难得。踏碎琼瑶迹。",
      "徘徊几度穿林出。想见琼姿仙格。未许俗人轻识。惆怅无消息。"
    ]
  },
  {
    "id": "adcfe4db311b85e55c2ae7577c6629ca",
    "title": "醉花阴·供梅",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "为恐江城风信动。折取宜珍重。瘦极更无诗，纸阁芦帘，位置癯仙供。",
      "铜瓶雪水初含冻。清入罗浮梦。点缀镜奁边，一种孤芳，还与君相共。"
    ]
  },
  {
    "id": "adcfe4db311b85e5f0ca59b692d578be",
    "title": "庆春泽·冬夜盼家书",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "圆月凝愁，寒灯晕影，偏惊长夜如年。盼绝家书，恨它千里俄延。误人鱼雁无情甚，漫思量、尺素遥传。怕累伊，一阵霜风，吹落江烟。",
      "思亲太急胸头恶，叹蛛丝宛转，方寸长牵。极目凭栏，白云摇曳南天。吴头楚尾伤心路，纵凝眸、亲舍何边。最难禁，百叠千行，有泪无言。"
    ]
  },
  {
    "id": "adcfe4db311b85e5c938f81e4d3b88da",
    "title": "乳燕飞已巳初春，微疴偶作。百感纷来，欹枕无眠，信口赋此",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "世事何堪问。念椿庭、一官寄迹，终归无定。廿载匏悬贫转累，赢得霜痕满鬓。只手板、消磨相证。毕竟有谁能点铁，叹空炊、无米慈劳甚。长太息，恹恹病。",
      "离家以后难消恨。走天涯、儿女身世，从人行径。回忆孩提真乐趣，二十馀年一瞬。常漫把、思亲泪揾。何日归宁偿我愿，效斑衣、舞彩承欢景。心切切，梦难稳。"
    ]
  },
  {
    "id": "adcfe4db311b85e5f684d7b7579c4d9f",
    "title": "鹊桥仙·七夕词索和璞斋",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "凉风瑟瑟，罗云冉冉，又是纤纤明月。漫将奇巧乞双星，怕弄巧、依然成拙。",
      "无情河汉，有情乌鹊，万古千秋此夕。一年一度一相逢，总赢得、伤离惜别。"
    ]
  },
  {
    "id": "adcfe4db311b85e56bd4d50dd3e57d1b",
    "title": "满江红·辛未仲春，归宁有日，留别璞斋夫子",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "如此江山，归帆里、子规声急。才赋就、原泉淇水，暂时轻别。剧饮莫和春醒醉，订期好数轮圆缺。只声声、珍重不多言，心如结。蘼芜外，灵妃瑟。",
      "杨柳畔，桓伊笛。总一般滋味，百般情结。摺叠衣裳防冷暖，殷勤笔砚传消息。但书来、两地说加餐。长相忆。"
    ]
  },
  {
    "id": "adcfe4db311b85e586ea81ed700a38fc",
    "title": "满庭芳·题韵梅女史画扇",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "粉腻蜂痴，香甜蝶懒，替花写出风神。窥来月子，点缀越清新。但识韵梅小字，也莫问、何处真真。丰台路，因缘翰墨，谁是画中人。",
      "冰纨刚一握，匀红划翠，别样轻匀。想石华吮罢，犹带脂痕。略带一分墨晕，更淡淡、活色三分。秋风恶，珍藏什袭，休便染微尘。"
    ]
  },
  {
    "id": "adcfe4db311b85e53bf057be20c0c83a",
    "title": "洞仙歌·题罗瑟青谱妹琼台诗草",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "柳阴阴处，恰黄鹂三请。为写司空那诗品。算词锋剪彩，心眼缫丝，才著就、大集江东香茗。",
      "好花开姊妹，联袖题襟，翰墨因缘更侥幸。赠答粉奁边，牙拨银筝，愿删去、别离情境。料伯玉盘中读回文，早四角中央，目迷云锦。"
    ]
  },
  {
    "id": "adcfe4db311b85e5d596aae065ddeb76",
    "title": "忆萝月辛己闰秋病感",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "新凉天气。已透深秋意。愁病也如秋闺起。慵恋半床罗被。",
      "伶仃母弟江乡。可怜夜短忧长。似此中年哀乐，教人那不回肠。"
    ]
  },
  {
    "id": "adcfe4db311b85e53899afed64e21783",
    "title": "高阳台·初夏有怀",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "花雨消红，苔烟锁碧，果然如水流年。物候惊心，无端离思相牵。天涯咫尺人千里，觅封侯、未整丝鞭。问归期，幼女娇憨，絮语缠绵。",
      "零愁碎恨星星记，且和衣倚枕，转侧无眠。梅雨溅寒，声声只滴窗前。等闲过了芳菲节，意阑珊、瘦损吟肩。盼东华，一纸书来，默祷平安。"
    ]
  },
  {
    "id": "adcfe4db311b85e5c1774d83a17f05d1",
    "title": "玉交校题桃花画扇，璞斋为陶子缜学使制",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "龙翁笔。等闲染就香君血。香君血。美人名士，而今难得。",
      "春来花向东风惜。秋来扇奈西风急。西风急。年年常好，瑶池标格。"
    ]
  },
  {
    "id": "adcfe4db311b85e54ed90e161565d049",
    "title": "一萼红",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "岁朝春。喜和脂和粉，梅雪一般新。虚白含绯，嫣红碾玉，妆点还胜春人。也人事、天工巧占，好煮茗、花底暖芳樽。正月平头，百年笑口，难得今辰。",
      "都道几生修到，便桃缃李素，总落凡尘。萼绿娇羞，飞琼薄醉，争似双颊潮痕。有如此、幽香冷艳，要屏风、猩色替传神。越是清寒那枝，越自清芬。"
    ]
  },
  {
    "id": "adcfe4db311b85e5f810fcef2e515465",
    "title": "相见欢·邮题似周六弟湘烟阁填词图小影",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "天涯草色凄迷。月平西。画出小红无语、怨莺啼。",
      "千里外。亲风采。女媭题。题起万般心事、付江篱。"
    ]
  },
  {
    "id": "adcfe4db311b85e5d54d3ccc2493e89d",
    "title": "浪淘沙·雨夜怀远",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "帘外雨潇潇。凉透疏寮。玉釭与我两无聊。自是愁人心易碎，休怨芭蕉。",
      "望远暗魂销。双鲤迢迢。青溪柳色白门潮。为语西风须着力，早送归桡。"
    ]
  },
  {
    "id": "adcfe4db311b85e5ab235d51504fb3f5",
    "title": "庆春泽·庚寅元宵，春词索和璞斋",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "律转天心，阳回地气，雨馀刚好新晴。佳节从头，难逢元夜同更。几年冷淡梅花雪，记联吟、绿意红情。喜今朝，春满江东，月满中庭。",
      "故乡重到怀今昔，叹当初鬓角，点了星星。嘉淑虚传，奈伊盐米光阴。也知花市灯如昼，爱清幽、自掩疏棂。笑通宵、远近人家，爆竹声声。"
    ]
  },
  {
    "id": "adcfe4db311b85e58afa9b0c78f86a32",
    "title": "红情题吴兴周侍御丈缦云先生茗边填词第二图，同璞斋作",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "此翁仙侣。耐半瓯沁雪，松篁如许。往事从头，依旧茶经配图谱。师弟传神画里，休定认、后游前度。但侧耳、便有瓶笙，相和沸疏雨。",
      "云雾。梦同煮。料袅入篆烟，荡漾心缕。引商刻羽，隔院呼鬟试鹦鹉。几遍回、甘忍俊，惯消息、腋风脾露。是江表、家世也，曲终善顾。"
    ]
  },
  {
    "id": "adcfe4db311b85e59fce2a1b72ebcb37",
    "title": "玉漏迟·月夜湖上和闺友韵",
    "authorName": "邓瑜",
    "authorId": "adcfe4db311b85e5d1457b72d1457b72",
    "dynasty": "清",
    "content": [
      "玉盘秋皎洁，烟消水定，十分澄澈。万壑千峰，黛重螺浓如滴。",
      "真个无边风月，全不费、青钱能得。万籁寂。绿阴满地，偶留人迹。",
      "素娥似识幽怀，抱三五清辉，照伊词客。隔断飞尘，恍到玉楼琼阙。",
      "此际囊中无句，恐难对、多情山色。空明绝。人与湖光如涤。"
    ]
  },
  {
    "id": "adcfe4db313234630e0d51095c7781e4",
    "title": "浪淘沙·和云姊韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "夜静漏声沈。悄立庭阴。苔阶蛩语诉秋心。怊怅芭蕉依旧在，鹿梦难寻。",
      "冷露湿眠琴。三径愔愔。风前无复奏清音。雁落平沙秋思远，况是从今。"
    ]
  },
  {
    "id": "adcfe4db313234639c03219147a15761",
    "title": "减字木兰花·和黍芗词韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "栖鸦流水。锦瑟玉箫尘土委。怊怅黄昏。新月娟娟影到门。",
      "画堂旧恨。梁燕归来愁问讯。绛腊分明，闷饮琼杯醉易成。"
    ]
  },
  {
    "id": "adcfe4db313234631368c91452326928",
    "title": "临江仙",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "庭院秋千声寂寂，映阶草色凄迷。东风争奈又将归。枝头香雨，片片扑人飞。",
      "一晌低回帘下立，却惊日影沉西。落花怊怅鸟空啼。怪它啼鸟，何故向侬啼。"
    ]
  },
  {
    "id": "adcfe4db313234639b02ba6d1a4a1aa8",
    "title": "菩萨蛮",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "湘娥泪染湘筠紫。洞庭波冷金风起。梦断九疑云。箫韶声不闻。",
      "依依江上柳。也觉惊秋瘦。木落夜猿啼。天空星欲稀。"
    ]
  },
  {
    "id": "adcfe4db31323463bfe4456d51adc74f",
    "title": "金凤钩春暮感赋",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "滴不尽，残春雨。添绣阁、几多情绪。韶华如梦，东风薄悻，断送落花归去。",
      "明知开谢由春主。却不道、阑珊如许。黄昏庭院，画屏烟锁，愁听梁间燕语。"
    ]
  },
  {
    "id": "adcfe4db313234637121f88812970bb1",
    "title": "步蟾宫·题江干送别图",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "长堤杨柳丝千缕。怎不解、系将船住。早知见面即分离，悔多此、一番萍聚。",
      "西风落日空延伫。暮天远、故人何处。欲从云际望孤帆，却又被、青山遮住。"
    ]
  },
  {
    "id": "adcfe4db313234630c51202da4b97674",
    "title": "迎春乐题云姊吟梅图",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "珠帘淡月黄昏候。翠袖轻寒透。玉楼人、更比梅花瘦。",
      "真一个神仙友。凭画槛，沉吟许久。寒意重、同根知否。",
      "未识人间清福，怎地能消受。"
    ]
  },
  {
    "id": "adcfe4db31323463aeec16b4fe4859aa",
    "title": "金缕曲·春阴",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "春在溟蒙处。怪眼底韶华，都被浓阴遮住。庭院深深帘不卷。只把沈檀香炷。辜负却、阳春几许。屈指清明时已近，有何人、约伴寻芳去。试先绣，踏青履。",
      "却将花事从头数。恨几番、芳菲萦梦，游踪迟暮。万绿模糊天欲暝，不放斜阳一缕。又奚待、绿章催护。闲煞海棠花下立，只听它、双燕呢喃语。似相对，诉愁绪。"
    ]
  },
  {
    "id": "adcfe4db3132346367d24fe0144f5f32",
    "title": "高阳台·和秋日泛舟湖上，用玉田《春感》韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "绿柳梳风，红莲坠粉，泛秋同上游船。曾几何时，西风暗换流年。销金多少繁华梦，倚斜阳、脉脉偷怜。感苍茫、菱叶萍花，摇荡湖烟。",
      "南朝宫殿无寻处，但愁凝松柏，梦阻山川。燕燕莺莺，而今知在谁边。笙歌枨触天涯恨，对金樽、赢得无眠。更禁它、冷雨冬青，啼苦春鹃。"
    ]
  },
  {
    "id": "adcfe4db313234631b66c1e6abe7d41e",
    "title": "高阳台·寄怀云姊，叠前韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "红熟樱桃，青舒蕉叶，几回空盼归船。飞絮飞花，送春又是今年。云天凝望情何限，倚东风、消瘦谁怜。遍天涯，草色依依，青接寒烟。",
      "锦鳞卅六愁难寄，怅云迷湖树，路隔晴川。弹泪清波，随潮流到伊边。疏灯摇晕纱窗冷，忆前宵、听雨难眠。问此时、回首家乡，那更闻鹃。"
    ]
  },
  {
    "id": "adcfe4db313234635fa0731cf4f83190",
    "title": "高阳台·秋柳。三叠前韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "脉脉含秋，依依锁梦，春游记拂兰船。只解牵愁，何曾绾得华年。关山笛里西风冷，便纤腰、瘦尽谁怜。袅情丝，亭短亭长，一抹荒烟。",
      "天涯凝望斜阳远，但平芜接影，淡霭笼川。纤手攀条，旧痕犹认堤边。栖鸦流水添萧瑟，唤柔魂、欲起还眠。更能消，几度春归，几度听鹃。"
    ]
  },
  {
    "id": "adcfe4db3132346317e544b11c4cb8c8",
    "title": "金缕曲·送外",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "碧草迷南浦，望天涯、暮云重叠，乱山无数。去去烟波今更远，梦影犹迷前路。惟愿取、情深无阻。一点灵犀相照处。寄鱼函、密密休迟误。多少恨，向谁诉。",
      "绿阴容易闲庭暮。掩帘栊、低回脉脉，瑶琴愁抚。遥想星轺催早发，遮断瘴云腥雾。更烈日、当空如火。暑雨寒风关塞隔。愿君身、眠食须调护。惜金缕，寄情愫。"
    ]
  },
  {
    "id": "adcfe4db31323463c77cd2b79de43a80",
    "title": "金缕曲·寄外叠前韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "帆影沉云浦，倚妆楼、几回凝望，邮程愁数。欲织锦机传远思，万转千回心路。待寄与、湘波又阻。却为垂杨偏碍目。致锦鳞、屡被秋潮误。心抑郁，几曾诉。",
      "岁华荏苒行将暮。听霜天、乌啼午夜，玉徽慵抚。无限伤心无限恨，赢得断魂迷雾。只冷对、幽窗灯火。故里梅花君念否。受霜欺、雪压凭谁护。又何处，达离愫。"
    ]
  },
  {
    "id": "adcfe4db313234638e380132b476ed1c",
    "title": "金缕曲·寄外三叠前韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "送别仍南浦。黯消魂、春波渺渺，飞花无数。绿遍天涯芳草色，迷却来时旧路。空凝睇、关河修阻。云水千重山万叠。便模糊、梦影寻还误。情脉脉，敢轻诉。",
      "药阑红瘦春光暮。倚东风、玉杯谁赏，绮琴谁抚。闲煞窗前青玉案，静掩碧纱如雾。重爇取、博山炉火。密绪缠绵缄尺楮。押银泥、小印重重护。拈旧韵，写幽愫。"
    ]
  },
  {
    "id": "adcfe4db31323463b7acf8c119a65c29",
    "title": "减兰杨花。和夫子韵",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "春魂唤起。扶梦随郎行万里。纵别长条。犹有离情绕灞桥。",
      "东风欲尽。消息天涯何处问。漫舞帘前。催送春归亦可怜。"
    ]
  },
  {
    "id": "adcfe4db3132346319fa1cc777bb4c27",
    "title": "菩萨蛮·怀李楚娟如妹",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "春风记执纤纤手。窗前共酌盈盈酒。旧事怕思量，愁情和梦长。",
      "海棠花上月。偏照人离别。含思独徘徊。鞋痕遍绿苔。"
    ]
  },
  {
    "id": "adcfe4db3132346397707808ac97d1fb",
    "title": "菩萨蛮·春日偶成",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "梨花吹雪春寒浅。秋千影散闲庭院。忽忽又清明。东风几日晴。",
      "画帘垂细雨。脉脉添愁绪。燕子不归来。重门掩绿苔。"
    ]
  },
  {
    "id": "adcfe4db313234631e281f7e4c1c4c65",
    "title": "菩萨蛮·早秋偶成",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "绿槐雨过闲庭静。模糊淡月迷花影。脉脉望银河。秋含幽思多。",
      "炉香风袅袅。漏断人声悄。倚遍玉阑干。风生罗袖寒。"
    ]
  },
  {
    "id": "adcfe4db313234639ef5ce70376f8359",
    "title": "醉花阴",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "一叶风凉疏雨后。罗帐轻寒透。倚枕梦难成，卿卿吟蛩，怎避愁时候。",
      "兰釭黯淡光如豆。听彻莲花漏。月冷画屏深，杨柳依依，也觉和秋瘦。"
    ]
  },
  {
    "id": "adcfe4db31323463ea6500b99c9e7f2c",
    "title": "一萼红·秋花",
    "authorName": "屈蕙纕",
    "authorId": "adcfe4db31323463d1457b72d1457b72",
    "dynasty": "清",
    "content": [
      "绕疏篱。正娇黄淡白，艳缀一枝枝。露洗明妆，霜添弱态，低徊似有萦思。看是处、苔荒径冷，只依依、寒蝶梦魂痴。瘦影欹烟，芳心逗晚，开也谁知。",
      "怊怅西风庭院，便寻秋吟玩，争及春时。愁鬓慵簪，残杯倦赏，芳华为底偏迟。问此际、粉香消减，系金铃、可解惜柔姿。惟有多情夜月，冷伴幽墀。"
    ]
  },
  {
    "id": "adcfe4db317995cd6bfad525fee5545c",
    "title": "如梦令·寄外子客馆",
    "authorName": "陆惠",
    "authorId": "adcfe4db317995cdd1457b72d1457b72",
    "dynasty": "清",
    "content": [
      "正苦花深雾重。密字衔来青凤。一字一明珠，照彻心心俱痛。",
      "如梦。如梦。梦里将愁细种。"
    ]
  },
  {
    "id": "adcfe4db317995cdfabf4c0082ae310a",
    "title": "菩萨蛮·和外子韵",
    "authorName": "陆惠",
    "authorId": "adcfe4db317995cdd1457b72d1457b72",
    "dynasty": "清",
    "content": [
      "清晖两地明如此。将人置入相思里。形影不能双。凄然独掩窗。",
      "愁思肠角绕。香篆心头袅。瘦笔一枝携。新词和泪题。"
    ]
  },
  {
    "id": "adcfe4db317995cdb25cb1580b97e25d",
    "title": "浣溪沙·十月十九夜寒甚，寄外子客中",
    "authorName": "陆惠",
    "authorId": "adcfe4db317995cdd1457b72d1457b72",
    "dynasty": "清",
    "content": [
      "檐铎郎当雁语孤。霜风走叶柝声粗。可怜情味倩谁摹。",
      "一点寒灯挑不起，两行清泪滴将枯。问君此境似侬无。"
    ]
  },
  {
    "id": "adcfe4db317995cdd6bb8d77a5943aa6",
    "title": "忆旧游·见五湖鱼庄图题词",
    "authorName": "陆惠",
    "authorId": "adcfe4db317995cdd1457b72d1457b72",
    "dynasty": "清",
    "content": [
      "指湖光一抹，峦翠双螺，飘渺堪寻。天末迷离影，剩浓云拥絮，隔断烟岑。卜居水竹何处，遐想碧波深。便画出巢痕，访来诗境，煞费仙心。",
      "沉吟。故乡路，叹树杪斜阳，误了归禽。蓦向图中见，有鸥眠远渚，鹭立寒浔。渔庄似此清剧，未许点尘侵。试卷上疏帘，西山爽气凉到襟。"
    ]
  },
  {
    "id": "adcfe4db317e320f3303e7fbcc3a0c5a",
    "title": "点绛唇·对镜用周美成韵",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "深院无人，梦醒小雨敲窗润。算来春近。故遣催花信。",
      "慵自梳头，怕见落红阵。非关闷。宝奁频趁。慰此因循恨。"
    ]
  },
  {
    "id": "adcfe4db317e320fa86f95e59d4e9dbd",
    "title": "点绛唇·千叶水仙",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "黄晕冰绡，并刀剪就明玑碎。自然仙态。仿佛添环佩。",
      "昔日凌波，依旧风姿在。功夫耐。层层轻裁。欲共梅花赛。"
    ]
  },
  {
    "id": "adcfe4db317e320ff29ff18e7fa5fc1e",
    "title": "点绛唇",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "春早尤寒，阑干倚遍人微困。征鸿飞尽。苒苒无音信。",
      "独隔天涯，萱草难蠲忿。谁行问。从行无分。多少思亲恨。"
    ]
  },
  {
    "id": "adcfe4db317e320f5ab97d7e6ab6f772",
    "title": "少年游",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "难追往事去如波。岁月又蹉跎。衣袂京尘，昔曾染处，何日重过。",
      "而今日近长安远，回首夕阳多。少年曾听，凤凰池上，过客鸣珂。"
    ]
  },
  {
    "id": "adcfe4db317e320ffd58e47b80703072",
    "title": "淡黄柳·春雨",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "小楼晓色，一片同云黑。做雨飞来声滴滴，欲访芳菲径里，争奈空阶几番湿。最堪惜，韶光任虚掷。",
      "杏花信，杳消息。叹西园、寂寞天涯隔。最是无情，一池春水，比似当初更碧。"
    ]
  },
  {
    "id": "adcfe4db317e320fd00de225121b1f2d",
    "title": "如梦令·帘钩",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "明月一弯新样。终日傍人帘幌。挂起玉纤纤，草色增人怊怅。",
      "低放。低放。莫对平芜凝望。"
    ]
  },
  {
    "id": "adcfe4db317e320f17fb87f926a00082",
    "title": "虞美人·赋鲇鱼风筝",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "野塘春水连天碧，化作烟波色。忽听何处弄鸣筝。又是东风卷入、碧云声。",
      "苕苕直上千霄汉。儿女争呼唤。从容不傍逆风飞。何事竹竿难上、笑男儿。"
    ]
  },
  {
    "id": "adcfe4db317e320fc931a8b913bee0af",
    "title": "祝英台近·灯花",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "漏声微，香烬炷。夜永寂人语。瞥眼银釭，金穗垂垂吐。忽惊一朵红鲜，游蜂寻到，又却是、飞蛾翩舞。",
      "正无绪。细认凝笑蛾眉，为伊久延伫。护住风帘，红焰尚如许。是他报与人知，休教落去。尽无寐，替防饥鼠。"
    ]
  },
  {
    "id": "adcfe4db317e320f367a9294b1e46285",
    "title": "湘春夜月晴天养片云",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "正新晴，闲闲一片低垂。莫道出处无心，此便恰宜时。欲问迟回何待，待青天护养，渺尔神怡。怪前宵风雨，深藏远岫，此意谁知。",
      "高横天际，静依日下，不解迷离。淡影轻身，氤氲气、任人遥指，难与幽栖。多情美荫，怕日光、晒上酴醾。凭似汝，化无知误信、司天台，说佳气能奇。"
    ]
  },
  {
    "id": "adcfe4db317e320f6f799509d3cd89a3",
    "title": "解连环·用姜白石韵代书寄棣先",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "西楼裁倚。被杨花千点，句人离思。念去年、南浦牵衣，如今眼穿，南浦唯春水。回首倾襟，小窗对镜同梳洗。踏青湖畔路，那日游春，依约曾记。",
      "东风又吹雨霁，问音书断绝，何事相弃。空欲往、难越关山，算只有今宵，梦魂能至。绣户谁推，似行近、疏帘下底。又却是、衔泥燕子，搅人午睡。"
    ]
  },
  {
    "id": "adcfe4db317e320f110541af3b615859",
    "title": "高阳台·怀苹妹西洋女塾",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "海上春风，淮壖寒食，相望独自离家。街北高楼，记曾携手同车。鲸铿报午停船椠，颤金钗、蹴鞠喧哗。共流连、一半吴娃，一半蛮花。",
      "如今姊妹勤相忆，况亚洲异日，天共人遐。欲寄鱼书，江长不到天涯。危阑独倚斜阳下，似苕苕、一水蒹葭。最无聊，满耳鹃啼，满目云遮。"
    ]
  },
  {
    "id": "adcfe4db317e320fc987f40859959fb6",
    "title": "角招豫留别季兰三妹",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "春还又。如何一点离情，暗逗垂柳。新愁相合就。悔却旧时，何事厮守。别时尚久。早苦透、心花前后。明月低穿窗牖。听二十五弦声，问谁家还奏。",
      "相对，俱成消瘦。频年欢笑，化作愁盈袖。拟同拼撒手，行路迟迟，寸心难朽。思量僝僽。且共此、论文尊酒。休想长亭时候。天涯若比邻，君曾知否？"
    ]
  },
  {
    "id": "adcfe4db317e320fd8ef1ec5f48cffa4",
    "title": "惜红衣·绿阴清润似花时",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "泼绿淋漓，残红狼藉。春归无迹。罨画林塘，如今尽成碧。重重翠幄，似障断、花开消息。难得。晴日暖风，似江南寒食。",
      "依依绮陌。天气清和，连朝弄春色。韶光莫绊，却解伴、诗客岑寂。丰姿依旧，何事无人追惜。倩画图谁写，掩映向来词笔。"
    ]
  },
  {
    "id": "adcfe4db317e320fb81eca70ed6235c1",
    "title": "摸鱼儿·织竹团扇",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "弄团圞、组成蕲竹，传看纤手难释。生绡纨素难比似，换却向来成式。霜雪质。更隐映，斜纹不与甘蕉匹。细看成碧。",
      "似绿水生波，雁行云外，疑是个人织。谁行倩，妙手丝丝轻擘，此君再世踪迹。从来尤物难长久，止恐秋风先逼。须护惜，为巧夺天工，造物偏乘隙。深藏满月，怕瘦减清辉，雪香飘堕，无处觅消息。"
    ]
  },
  {
    "id": "adcfe4db317e320ffa8940c4b2043674",
    "title": "洞仙歌·文君当垆",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "门前柳色，浸入罗衣碧。斜倚垆边倒金液。最消魂、更拔剔火金钗，钗欲坠，犹自新妆半额。",
      "往事成陈迹，沽肆琴台，化作寻常酒家宅。旧日笑春风，娇眼难醒，柳花碎、也无人惜。思恹恹、已作白头吟，甚问询、离恨茂陵病客。"
    ]
  },
  {
    "id": "adcfe4db317e320fe10f95b1d58cb9a1",
    "title": "绮罗香·花露水",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "红袖香风，琼筵佳气，都异麝尘兰炷。吹馥欺花，偏要氤氲如许。喷罗绮、珍重堪嗤，惹蝶蜂、痴迷无数。甚扬州、十里繁华，美人认作金茎露。",
      "铜仙愁绪万缕，羞见琉璃满贮，泪零如雨。臭味差池，总觉恼人无语。记当时、滴粉搓酥，从此便、不须相妒。叹而今、柏上囊空，误求仙汉武。"
    ]
  },
  {
    "id": "adcfe4db317e320f99daa6c81d67b5f8",
    "title": "琵琶仙·樱桃",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "春雨才过，正无数、浪蕊浮花开遍。一绺红溜低垂，宫中摘初荐。娇欲滴，朱盘满贮，记曾饤，照园欢宴。圆比明珠，红疑赤玉，凝伫生眩。",
      "最无据、缥缈青衣，赚游子、瑶台梦留恋。漫笑荔枝庐橘，见蔗浆还羡。鹦啄出、珊瑚粒粒，落个人，寂历庭院。遥想樊素当年，微遮歌扇。"
    ]
  },
  {
    "id": "adcfe4db317e320f2b18dfcd10045ca3",
    "title": "甘州怀金陵梁间燕子",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "叹一年一度此淹留。软语话温柔。傍雕梁绣户，惊人好梦，故蹴帘钩。旧宅重来风景，换却一番愁。可念征蓬转，淮海漂流。",
      "同是倦游羁旅，误匆匆柳色，岂为封侯。止凭谁分付，珍重羽毛修。向天涯、殷勤凝望，对斜晖、不见旧妆楼。遄归罢、怅繁华谢，金谷荒丘。"
    ]
  },
  {
    "id": "adcfe4db317e320f6a2ab7c31b4b0fe7",
    "title": "兰陵王·鸡声",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "梦初阁。残卷馀醒尚著。纱窗外，晴报远钟，曙色阴阴透帘幕。醒来夜情恶。更听胶胶声作。中心惊，颠倒着衣，却被苍蝇弄听错。长鸣意谁托。甚风雨凄凄，都未忘却。宁同宛转调弦索。",
      "惊茅店羁旅，金闺朝士，一例繁雄并冷落。底更促梳掠。寂寞。岂漂泊。搅无睡残更，翻依鸣柝。同声唱晓天涯各。怅问寝犹隔，栉笄如昨。干卿何事，向耳畔，触悲乐。"
    ]
  },
  {
    "id": "adcfe4db317e320f290828882d582f94",
    "title": "长亭怨慢西湖吊厉樊榭",
    "authorName": "沈鹊应",
    "authorId": "adcfe4db317e320fd1457b72d1457b72",
    "dynasty": "清",
    "content": [
      "向湖畔停船闲步。远望东园，个人门户。寂历春空，柳丝深锁若烟雾。湖州羁旅。偏载取、桃根去。去得几何时，已化作、飘零风絮。",
      "郎主。对芭蕉洒泪，芳草殡宫天暮。夜来月上，向谁诉此时情苦。怅望是、今日萧条，恨重入、江淹词赋。始会得才华天忌，凄凉如许。"
    ]
  },
  {
    "id": "adcfe4db3219a674e1f8e82ca0bd5811",
    "title": "浪淘沙·见《词综补》",
    "authorName": "管筠",
    "authorId": "adcfe4db3219a674d1457b72d1457b72",
    "dynasty": "清",
    "content": [
      "日迟芳甃，声停玉漏。东风种出双红豆。好韶光偏是，春瘦花瘦人瘦。重帘不卷香微透。",
      "频添红袖。小池风软闲春昼。镜奁依旧。波皱云皱眉皱。"
    ]
  },
  {
    "id": "adcfe4db325928f9047d00f011f05b37",
    "title": "满江红·感旧",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "偶梦前游，满座上、凄凄切切。才几日、钗光钏影，鬟云肌雪。浅碧窗儿梧叶雨，深红帘子梨花月。凭谁将、旧境剪分开，并州铁。",
      "蚕已死，丝难绝。麝已尽，香难灭。叹憨生儿女，痴心空热。南国年华桃叶妹，西风捐弃蘼芜妾。把将来、归宿较而今，为悲咽。"
    ]
  },
  {
    "id": "adcfe4db325928f9d5a22f77a9aa8366",
    "title": "惜余春慢落叶",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "霜叶辞柯，愁人羁旅，同是一般飘荡。槐疏梦断，柳减眉凋，偏入客窗虚幌。莫是醒了，西风有意，觉人故来凄响。算几番凭吊，榔栗一条，芒鞋五緉。",
      "还忆我十载燕齐，高下随风，画出浮沉形像。马蹄踏碎，鹿砦堆残，鸡肋生涯相仿。已分飘流似伊，衰草乱蛩，幽凄同赏。任凭他代嬗，东君重把，新阴滋长。"
    ]
  },
  {
    "id": "adcfe4db325928f9c1a31b54afb30ba5",
    "title": "百字令",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "秋光如许，更先知、秋冷瘦人应是。清减沈郎腰一搦，可与黄花相似。枕上家山，灯前乡树，梦阻盈盈水。归期莫卜，莼鲈兴隔千里。",
      "从此滚滚尘红，茫茫路黑，歧径迷杨子。爱赋刘安招隐句，只恐壮心难已。一夜西风，满湖木叶，此际凉波起。怀人天末，扁舟我欲归矣。"
    ]
  },
  {
    "id": "adcfe4db325928f9c1a31b5456b07e24",
    "title": "百字令",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "知音难觅，叹茫茫、人海我闻如是。击筑悲歌燕市酒，道是渐离不似。方幸春明，常联旧雨，又逐东流水。风帆瞬息闲，愁满载归里。",
      "几日僧舍联吟，江亭买醉，邂逅吾同子。莫谓当时梅尉贱，仕隐尘寰而已。吴市吹箫，齐门弹铗，酒引牢骚起。杯盘狼藉，离魂黯黯销矣。"
    ]
  },
  {
    "id": "adcfe4db325928f90a6e5ae74fa88add",
    "title": "貂裘换酒别意",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "泪溅离筵酒。正西风萧萧易水，量愁计斗。敢向身躯悲肮脏，甘作风尘下走。不如意事多八九。世态烟雪多变幻，看白衣转眼成苍狗。休眷恋，莫回首。",
      "燕台几辈同心友。问当年归吴张翰，会心远否。惟有莼羹鲈脍美，对著秋风厮守。休浪说匣中龙吼。莫把难平悲缺陷，论补天，谁是娲皇手。师旷达，漆园叟。"
    ]
  },
  {
    "id": "adcfe4db325928f9154effbd2de0ed0c",
    "title": "浪淘沙",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "瘦影艳于霞。幡护铃遮。枉劳蝶阵与蜂衙。嫁与东风春不管，负了桃花。",
      "风雨又交加。转眼繁华。可怜金谷绿珠家。吹得落红消息断，梦已天涯。"
    ]
  },
  {
    "id": "adcfe4db325928f9794cbc4b5c9b933b",
    "title": "齐天乐",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "牵牛望断银河岸。禁他一波似练。夜夜青天，年年白浪，留得佳期如线。春魂零乱。纵开遍桃花，那寻人面。狼藉东风，残红空自满庭院。",
      "云烟至今更幻。恁白衣苍狗，须臾万变。蝶梦未融，鸥盟忽背，几日秋风团扇。彩云易散。翻输与寻常莺莺燕燕。摺起罗衾，把鸳鸯懒看。"
    ]
  },
  {
    "id": "adcfe4db325928f90696390fcb6aa1af",
    "title": "菩萨蛮·出都日道中",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "高原十里寒芜绿。平林无数昏鸦宿。笑我未归家。可怜红日斜。",
      "凤城回首处。往事如烟雾。相送只西山。蛾眉弯复弯。"
    ]
  },
  {
    "id": "adcfe4db325928f9cb6130dbaa0713c6",
    "title": "减字木兰花·咏絮题王寺庙壁",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "溟蒙似雨。春色马头忙若许。莫笑盈盈。我比杨花落更轻。",
      "韶光如驶。东风已似东流水。任汝飘零。会有时儿解化萍。"
    ]
  },
  {
    "id": "adcfe4db325928f98e914844c0ba44a6",
    "title": "眼儿媚",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "春风记得态夭斜。曾过个人家。如何重到，昔年人面，今日桃花。",
      "红墙银汉迢迢远，即此是天涯。犹恨当时，无情帘幕，多事窗纱。"
    ]
  },
  {
    "id": "adcfe4db325928f9d5cf24b1c486d5fe",
    "title": "相见欢",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "垂杨阴里桥红。乍相逢。多谢沟边流水柳边风。",
      "曾记得。春波绿。照惊鸿。一霎伯劳飞燕各西东。"
    ]
  },
  {
    "id": "adcfe4db325928f9296bf7590e79ea78",
    "title": "桂枝香立秋日作",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "蓼红蘋白，正良夜新秋，溽暑初去。偏是悲秋秋士，与秋先遇。西风似解相违久，祇着意飕飗庭树。一番凉月，一番清露，一番疏雨。",
      "曾记得紫萸黄菊。我扶病登台，送君行处。几度流光，又听元蝉哀诉。秋来秋去无人管，祇不许朱颜如故。登高携酒，向天搔首，问天不语。"
    ]
  },
  {
    "id": "adcfe4db325928f91607fad037fc0301",
    "title": "喝火令·城东观荷",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "十顷荷花海，三篙杜若汀。小城东畔偶经行。不道连宵快雨，浪压绿云平。",
      "霞影红垂蓼，风漪碧皱萍。如游历下小池亭。只少沿波几队小蜻蜓。",
      "又少菰烟蒋雨一角，佛山青。"
    ]
  },
  {
    "id": "adcfe4db325928f925eb6af77c59a194",
    "title": "清平乐",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "蛮腰素口。娇小思珍偶。误杀徐娘成老丑。",
      "应得红灯绿酒。当年花月欢场，梦中妆泪千行。试问麻姑记否，而今又几沧桑。"
    ]
  },
  {
    "id": "adcfe4db325928f925eb6af7c56454d9",
    "title": "清平乐",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "目挑心与。肝胆空相许。莺燕等闲成伴侣。",
      "甘作花枝无主。朅来绣毂香车，陌头春日将斜。断梗飘蓬何处，青衫红袖天涯。"
    ]
  },
  {
    "id": "adcfe4db325928f925eb6af79c61938b",
    "title": "清平乐",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "为人作嫁。压线无时暇。纵有良媒还自谢。",
      "浪说绮罗如麝。邯郸一辈才人，可怜厮养相亲。碧海青天夜夜，姮娥不悔偷奔。"
    ]
  },
  {
    "id": "adcfe4db325928f90da044b8ab7f6f00",
    "title": "临江仙·题顾符稹画",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "岭上白云低贴水，满山风色泠泠。东南画阁有人凭。误疑茶鼎爇，烟霭袖边生。",
      "隔著粼粼溪百尺，丹崖翠巘如屏。一川鳞甲起秋声。峰峦连复断，天外补遥青。"
    ]
  },
  {
    "id": "adcfe4db325928f9f48f441107802727",
    "title": "喝火令·前题",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "山色轻于茜，溪光碧若罗。谁家水榭瞰清波。试问严陵风景，较此果如何。",
      "远水田千罫，平桥雨一蓑。几株春树绿婆娑。记得富春江上画船过。",
      "记得画船窗里弦索，玉人歌。"
    ]
  },
  {
    "id": "adcfe4db325928f9dd02d52b59c4fb58",
    "title": "行香子·前题",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "丛竹萧萧。拳石峣峣。向中间结个团瓢。莫因斗米，折了吾腰。有三分水，二分竹，数间茅。",
      "风也潇潇。雨也潇潇。打梧桐又滴芭蕉。手中一卷，倦莫轻抛。恐鹤无言，童欲睡，我无聊。"
    ]
  },
  {
    "id": "adcfe4db325928f9f3be1949d5c1a42a",
    "title": "好事近·前题",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "木落晓霜清，万壑千岩突兀。仿佛萸糕菊酒，是重阳景物。",
      "有人携杖上高台，长啸胸空阔。目断寥天尽处，插远青数笏。"
    ]
  },
  {
    "id": "adcfe4db325928f9552e6e9dfb375153",
    "title": "清平乐·前题",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "渔梁渡口。霜气浓如酒。昨夜秋江风力陡。",
      "红遍万枝鸦舅。江头何处渔郎，钓矶一网空张。浩皛鸥汀凫渚，凄凉蟹舍渔庄。"
    ]
  },
  {
    "id": "adcfe4db325928f9e4e4727bf4af20c1",
    "title": "南楼令前题",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "霜雪者般严。茅斋镇下帘。剩庭前老树椮椮。嵌就玻璃窗最好，留一扇，放银蟾。",
      "炉火有人添。柴扉少客探。知寒窗定与鸡谈。验取瓶中梅放否，春有信，蕊中含。"
    ]
  },
  {
    "id": "adcfe4db325928f9012895b02c530fb6",
    "title": "柳梢青·前题",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "青松谁种。居然补得，青山无缝。松杪云流，松根泉语，一般幽弄。",
      "欲寻上界，名蓝度我，有长桥几空。百八钟声，忽然吹落，天风相送。"
    ]
  },
  {
    "id": "adcfe4db325928f934a6b0f8079e9c97",
    "title": "摸鱼儿·李狷厓用稼轩词意写斜阳烟柳填词图，君有慕辛稼轩之为人印，其向往深矣。用原韵以题其图",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "果孰知幼安怀抱。算君领略非少。兰成词赋石麟笔，图画当为写照。天亦老。莫莽说天涯何处无芳草。楼当古道。对河冷霜凄，西风残照。但见丝丝袅。",
      "荒凉景，仿佛西溪东泖。同是归飞倦鸟。吾狂恨古无人见，且倚危栏醉倒。人已渺。今犹念小山亭上残春好。风花易了。何当日寿皇，目为怨语，恨付碧天杪。"
    ]
  },
  {
    "id": "adcfe4db325928f9841dc7c10253d68c",
    "title": "水调歌头·欧阳润生八十寿，用稼轩倾韩南涧尚书韵",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "送别滕王阁，忽已七年秋。许我东绢一匹，放笔托韦侯。那已烽烟澒洞，竟尔沧桑换世，顿冷昔时游。鲁殿灵光在，椿寿说庄周。",
      "祝君去，湖波软，橹枝柔。可奈鸥浮蜗寄，海上暗淹留。此颂卢钧八秩，再颂潞公九秩，笑傲稳南楼。兕觥遥共晋，社酒满金瓯。"
    ]
  },
  {
    "id": "adcfe4db325928f9ec42b41517d3975d",
    "title": "桂枝香病榻僵卧，偶一寄声，缅怀两宋词人，莫能追步，制为此调，用质凫翁",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "清歌对酒。问两宋词人，最谁低首。风骚宗主第一是，清真不朽。梅溪骖靳群空矣，比李杜、白云石帚。东坡赤壁，稼轩北固，唾壶碎否。",
      "有井处皆能歌柳。知三变耆卿，辞原齑臼。漱玉无多，巾帼谁堪敌手。梦窗后盾群推许，最堪伤秦七黄九。宜州城上，藤州亭下，垂名永久。"
    ]
  },
  {
    "id": "adcfe4db325928f9af3a8d2c9a12bbdc",
    "title": "氐州第一题张文襄龙树院召客七札册",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "万柳堂空，寺余夕照，益都胜迹难掩。提倡诗骚，主持风雅，滂喜抱冰领管。招邀古寺，交舞处槐龙翠满。楼好翰山，簃偏近水，群仙萧散。于今蔓草颓垣晚。",
      "那复见旧时池馆。更马郑应刘，苏辛欧赵，同付云烟。眼望前尘尘已渺。莫论头长簿短。病榻维摩伴伊谁，炉香茗碗。"
    ]
  },
  {
    "id": "adcfe4db325928f90e72dc8aa30a6935",
    "title": "贺新凉",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "泥污胭脂湿。何须花前留憾，无香可袭。艳李秾桃总粗俗，风色几番偷入。",
      "渐弹满、猩红点汁。昔在西川狂颠甚，纳沉香、妃子清呼吸。",
      "凭画手，为收拾。徐熙衰去逢春及。看案头婆娑老子，来年九十。",
      "匀粉调朱闲挥洒，幻出琼枝烟浥，乞得轻阴勤护惜。",
      "免雨中凄怆成悲泣。陈思谱，当篇什。"
    ]
  },
  {
    "id": "adcfe4db325928f9c1a31b543c9bf59f",
    "title": "百字令",
    "authorName": "吴重憙",
    "authorId": "adcfe4db325928f9d1457b72d1457b72",
    "dynasty": "清",
    "content": [
      "无才经世，甘蒿莱埋没，漫嗟髀肉。森木鸣蝉方竞响，蛰羽自潜幽独。岁月蜉蝣，浮华蚁蠓，难待黄粱熟。人情勘透，无须遥集悲哭。",
      "向时万紫千红，玉仙洪福。锦簇花团局。几度秋风秋雨后，剩此霜松雪竹。蟪蛄朝菌，荣枯一瞬，惹得愁千斛。勿来饶舌，蒲团一睡应足。"
    ]
  },
  {
    "id": "adcfe4db32cf8375d5cf24b1f59b9df9",
    "title": "相见欢",
    "authorName": "王虞凤",
    "authorId": "adcfe4db32cf8375d1457b72d1457b72",
    "dynasty": "清",
    "content": [
      "新兴蛾髻如盂。插金鹅。点点蔷薇香露、沁牙梳。",
      "匀面罢，呼女伴，坐氍歈。又向绿窗深处、赌樗蒲。"
    ]
  },
  {
    "id": "adcfe4db32cf8375d5cf24b117829c5d",
    "title": "相见欢",
    "authorName": "王虞凤",
    "authorId": "adcfe4db32cf8375d1457b72d1457b72",
    "dynasty": "清",
    "content": [
      "雕栏笼鸟无声。耽窗明。两两黄蜂抱蕊、刺纱棂。",
      "凭湘几，匀银管，画绡屏。印出些些花样、粟纹轻。"
    ]
  },
  {
    "id": "adcfe4db32cf8375b6491366a4856555",
    "title": "贺圣朝",
    "authorName": "王虞凤",
    "authorId": "adcfe4db32cf8375d1457b72d1457b72",
    "dynasty": "清",
    "content": [
      "彩线抛残金剪慵。绿鬟松。些些香唾湿残绒。小窗中。",
      "阿母拾花翻绣架，脸霞红。低垂凤颈剔春葱。意惺忪。"
    ]
  },
  {
    "id": "adcfe4db32cf8375b14c2e2a22c654e1",
    "title": "生查子·怀姊",
    "authorName": "王虞凤",
    "authorId": "adcfe4db32cf8375d1457b72d1457b72",
    "dynasty": "清",
    "content": [
      "忆昔别离时，欲想心先痛。独自拥寒衾，一夜难成梦。",
      "只见碧纱窗，竹影频移动。残月冷花梢，幽恨和伊共。"
    ]
  },
  {
    "id": "adcfe4db33cdf95bfb1dd7ed6dd43fda",
    "title": "绮罗香·次外见寄韵",
    "authorName": "吕承娧",
    "authorId": "adcfe4db33cdf95bd1457b72d1457b72",
    "dynasty": "清",
    "content": [
      "几日东风，流光暗度，又是春韶情味。柳色青青，隐映碧桃开未。刚社燕、啄遍芹泥，渐粉蝶、暗销香腻。诉春愁，恰恰莺啼，望人长向翠楼倚。",
      "无聊花下独自，对著斜风细雨，游丝轻曳。不定阴晴，酿做恼人天气。扶彩袖、红泪空收，对清波、素书谁寄。愿征人、莫惜轮蹄，那须锦词费。"
    ]
  },
  {
    "id": "adcfe4db33e2ace34334969fe0d0fe59",
    "title": "蝶恋花",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "深掩重门春院静。又是年时，一段销魂景。未过花朝春尚嫩。柳梢渐觉黄金褪。",
      "睡起髻鬟斜不整。注罢沉檀，火灭香篝冷。帘外樱桃花落尽。晚来几番东风紧。"
    ]
  },
  {
    "id": "adcfe4db33e2ace31dc0255b7a84f293",
    "title": "点绛唇·落花",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "满院繁华，无端吹落邻家笛。风姨轻薄。不管人怜惜。",
      "断紫零红，补尽苍苔缺。空愁绝。小鬟偷折。犹向枝头觅。"
    ]
  },
  {
    "id": "adcfe4db33e2ace3b4afae6d267bb0d9",
    "title": "蝶恋花·七夕",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "又见佳期逢七夕。乌鹊桥成，欲渡还娇怯。一岁离情应更切。银河执手低低说。",
      "莫怪天孙肠断绝。修到神仙，尚有生离别。风露悄凉人寂寂。夜深独向瑶阶立。"
    ]
  },
  {
    "id": "adcfe4db33e2ace3d5cf24b18fc6717d",
    "title": "相见欢",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "娇莺啄响花铃。梦频惊。又是困人时节、近清明。",
      "杨花白。梨花雪。正新晴。睡起春风别院、簸钱声。"
    ]
  },
  {
    "id": "adcfe4db33e2ace36bb1db1e8c429268",
    "title": "高阳台·题李香君小影",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "曼脸匀红，修蛾晕碧，内家妆束轻盈。长板桥头，最怜歌管逢迎。无端鼙鼓惊鸳梦，怅仓皇云鬓飘零。黯消凝。旧院春风，芳草还生。",
      "桃花扇子携罗袖，问天涯何处，寄与多情。廿四楼空，白门明月凄清。江山半壁成何事，但苍茫一片芜城。莫伤心。金粉南朝，犹剩娉婷。"
    ]
  },
  {
    "id": "adcfe4db33e2ace322e10647d735a300",
    "title": "百字令次花海叔韵",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "清明近也，听饧箫隔巷，吹来庭户。初试罗衣风尚峭，小立曲阑凝伫。柳学颦眉，花含笑魇，又见春如许。昼长人静，画梁新燕双语。",
      "正值轻暖轻寒，酿花天气，一霎晴兼雨。对此韶光须痛饮，莫说闲愁闲绪。三竺云峰，六桥烟水，结伴嬉游去。藏鸦门外，一枝摇漾柔橹。"
    ]
  },
  {
    "id": "adcfe4db33e2ace3619cd41e08aa4cce",
    "title": "沁园春·美人风筝",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "剪楮裁筠，涂朱施粉，多情欲迷。但如飞一去，浑疑剑女，任吹不动，却笑环妃。细骨玲珑，芳姿飘渺，奔月行常似羿妻。秋千外，怪弓鞋一捻，稳步云梯。",
      "遥遥欲上还低。最好在、湖边十里堤。怕巫神娇妒，来行雨湿，封姨轻薄，肯借风吹。飞燕身轻，惊鸿态逸，天际红霞映舞衣。丝儿断，看绿珠坠也，倏下楼西。"
    ]
  },
  {
    "id": "adcfe4db33e2ace360e0e77b73a24e9c",
    "title": "点降唇冬夜不寐",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "闲却纱窗，月儿斜透窗儿缝。夜深寒重。懒卸钗头凤。",
      "数尽更声，底事难成梦。愁千种。慵拈新咏。只把灯花弄。"
    ]
  },
  {
    "id": "adcfe4db33e2ace39b02ba6d54b51705",
    "title": "菩萨蛮",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "枝头杜宇啼声急。一帘丝雨和愁织。花事太匆匆。苔阶黦落红。",
      "昼长春绣懒。偏髻拖残线。斜倚小屏山。含情忆去年。"
    ]
  },
  {
    "id": "adcfe4db33e2ace3e429ae79c65f5dd2",
    "title": "如梦令",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "又见东风欲暮。阵阵扑帘飞絮。一夜替花愁，人在小楼听雨。",
      "无绪。无绪。只得任他春去。"
    ]
  },
  {
    "id": "adcfe4db33e2ace397b6f4173b2601aa",
    "title": "百字令家邵庵叔花影吹笛图",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "笛声横处，鹤南飞、裂石戛穿云表。花雾蒙蒙，疏影淡、别有层楼深窈。孙楚闲情，恒伊清兴，一曲超神妙。夜深人静，蟾光林罅低照。",
      "凝想按徵移宫，含商吐羽，逸响应缭绕。忽被东风，吹散去、空际馀音犹袅。几点遥山，半溪流水，花外莺声晓。披图神爽，携尊来此听好。"
    ]
  },
  {
    "id": "adcfe4db33e2ace355038d51fb3989e0",
    "title": "菩萨蛮·锈毬花",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "丛丛晴雪阑干曲。东风碎剪玲珑玉。蝴蝶打成团。梅花一蒂攒。",
      "昨宵林影白。错认团圞月。晓起卷帘看。罗衣生薄寒。"
    ]
  },
  {
    "id": "adcfe4db33e2ace3102b9cebd3a48e95",
    "title": "探春慢·蒋葆存学博蒋村草堂图",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "山锁空青，溪围寒碧，幽栖近临河渚。黄叶孤村，夕阳乔木，指点故园非误。流水疏篱外，更绕屋、梅花千树。想当把酒豪吟，暗香吹上诗句。",
      "桑梓廿年心事，看三径依稀，画图开处。清簟横琴，高楼弄笛，消得幽怀如许。何限闲风月，尽分付、沙边鸥鹭。凭仗生绡，卧游障子描取。"
    ]
  },
  {
    "id": "adcfe4db33e2ace322dea15fc4862a1e",
    "title": "柳梢青·青梅",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "细雨阑珊。江城四月，犹剩馀寒。青粉墙头，绿阴枝上，一点如丸。",
      "拈来个个匀圆。心怯处、盈盈味酸。笑蹙双蛾，画栏斜倚，纤手轻搏。"
    ]
  },
  {
    "id": "adcfe4db33e2ace36134bd204c0c3024",
    "title": "翠楼吟·秋柳",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "瑟瑟簌簌，蒙蒙澹澹，斜阳画出秋影。自莺声啼老，浑不是镜中眉晕。愁春梦醒。剩咽露凉蝉，抱枝凄紧。凭谁认。风流张绪，当年姿韵。",
      "重醒。尝记年时，向灞桥驿岸，殷勤折赠。章台人去远，料近日楚腰消损。西风光景。看憔悴如斯，那禁离恨。长堤外，晚雨如烟，归鸦成阵。"
    ]
  },
  {
    "id": "adcfe4db33e2ace3450a3fde9cac7a09",
    "title": "清平乐·夜宴",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "金尊瑶席。罗袖如云列。堂上笙歌欢未彻。闲煞玉阶明月。",
      "舞馀蝉鬓惺忪。当筵唱罢玲珑。酒醒画屏人去，烛花犹斗春红。"
    ]
  },
  {
    "id": "adcfe4db33e2ace310439c492e2fe352",
    "title": "念奴娇·东洋美人图",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "风鬟雾鬓，记断肠诗句，蔡郎曾赋。试向画图重省识，别是销魂眉妩。衣曳鲛绡，钗横玳瑁，巧样看梳理。龟兹唱罢，背人小立无语。",
      "遥想弱水东头，三山宛在，定有神仙侣。玉雪双趺高蹑屐，压倒南朝莲步。云海微茫，蓬莱飘渺，空惹秋千缕。真真须唤，彩云莫共飞去。"
    ]
  },
  {
    "id": "adcfe4db33e2ace34deaa2d049ea2f0c",
    "title": "水调歌头·登六和塔",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "到眼忽金碧，塔影挂晴空。问谁为此，窣堵卓笔写苍穹。最好凭栏长望，隔岸越山如笑，揖我白云中。城郭渺茫际，铃语坠天风。",
      "登临兴，怀古意，两何穷。是处江山，洵美韶景惜匆匆。莫话钱王旧事，惟有无情潮水，日夜自流东。欲去更回首，落日一江红。"
    ]
  },
  {
    "id": "adcfe4db33e2ace32d00dda514dbca03",
    "title": "罗敷媚",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "玉阶谁种梧桐树，风也零星。雨也零星。作得愁人不要听。",
      "病来心绪难消遣，怕也伶俜。争也伶俜。如此凄凉几惯经。"
    ]
  },
  {
    "id": "adcfe4db33e2ace31bd09a6e0a137c30",
    "title": "洞仙歌·淡吟轩十姊妹花盛开席上作",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "清明过后，渐愁春怀抱。小白蔫红故相恼。正梨云坠粉、桃雨霏香，才开处、又被蝶喧蜂闹。",
      "芳名呼姊妹，绝似婵娟，顾影相怜惜娇小。最好是轻阴、作暖烘晴。",
      "更添得、晚来斜照。且莫负、东风赏花期，便百罚深杯、也须判了。"
    ]
  },
  {
    "id": "adcfe4db33e2ace3173d516aaf6e556a",
    "title": "撷芳词题冷月吟",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "离鸾咏。黄门痛。拈毫泪滴瑶笺冻。愁无据。情如许。碧海青天，玉人何处。",
      "蘅芜梦。何时共。翠钿零落钗头凤。伤心语。浑难诉。挑灯写尽，断肠诗句。"
    ]
  },
  {
    "id": "adcfe4db33e2ace3173d516a9ce46598",
    "title": "撷芳词题冷月吟",
    "authorName": "孙荪意",
    "authorId": "adcfe4db33e2ace3d1457b72d1457b72",
    "dynasty": "清",
    "content": [
      "盈盈靥。长长眼。镜中爱煞春山浅。多情月。无圆缺。夜夜楼头，清光同挹。",
      "琼箫断。行云远。可怜好梦如尘短。无情月。争知得。依然来照，水晶凉隙。"
    ]
  },
  {
    "id": "adcfe4db341cb0406ffdaf8aa702a7a5",
    "title": "望江南",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "春不见，孤负可怜春。淡柳锁愁烟漠漠，小阑扶恨水粼粼。往事已成尘。",
      "人不见，孤负可怜人。花下又逢三月雨，梦中犹隔一条云。风露夜纷纷。"
    ]
  },
  {
    "id": "adcfe4db341cb040c2ebbe3bf18d0c85",
    "title": "鹧鸪天",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "尺碧晴丝系玉骢。画楼西畔记相逢。眉愁暗阁啼时雨，脸晕微生酒后虹。",
      "临水怯，对花慵。奈何郎也奈何侬。郎行只在斜阳外，闲却阑干一角红。"
    ]
  },
  {
    "id": "adcfe4db341cb040627e01b8445987a7",
    "title": "暗香",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "怨尘凝碧。自黯然不扫，眉边春色。有美一人，晓起临妆耿相忆。偏是团圞镜里，早换却、从前标格。算别后、点臂宫砂，红润见欢迹。",
      "消息。又寂寂。空卜断玉钗，写遍飞帛。枕函梦滑，衣带无情有宽窄。谁解人生恨事，总付与、孤灯寒滴。便再世相聚也，那能记得。"
    ]
  },
  {
    "id": "adcfe4db341cb0407a90a4861d578b53",
    "title": "一萼红·寒灯",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "锦屏隈。有孤檠浅照，风急雪还催。摇影膏轻，垂头穗重，寒透今夜兰台。乍相值、亭亭不语，盼雁足、悽立几曾回。绘彩流光，鱼龙生戏，何处蓬莱。",
      "闻道九华歌散，怕相思一豆，剔尽成灰。微火多情，余花自笑，空叹春谜难猜。暗枨触、儿时况味，教谁见、墙角替人哀。弟一丁宁，闹蛾莫又飞来。"
    ]
  },
  {
    "id": "adcfe4db341cb0408e9bed3e9c9165ec",
    "title": "浣溪纱",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "花外敲门唤酒迟。春愁先到绿杨枝。客怀更不自矜持。",
      "往日风流疑作梦，而今漂泊懒填词。黄昏微雨上灯时。"
    ]
  },
  {
    "id": "adcfe4db341cb0408e9bed3ef2b68d65",
    "title": "浣溪纱",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "一掷年芳等急梭。欢愉时少别时多。相思如水不堪搓。",
      "倚去未妨松两鬓，啼来兀自紧双蛾。今宵愁极奈明何。"
    ]
  },
  {
    "id": "adcfe4db341cb0408e9bed3e8819961f",
    "title": "浣溪纱",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "帘卷东风又一声。峭寒吹瘦玉楼笙。心心眼眼许多情。",
      "芳草闭门黏梦影，梨花满地带春酲。为谁惆怅■清明。"
    ]
  },
  {
    "id": "adcfe4db341cb0408e9bed3e6de0d495",
    "title": "浣溪纱",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "微命相看百可怜。喁喁私语小扶肩。一双愁色压阑干。",
      "试腕暗惊珠串重，围腰还觉宝钩宽。新来消瘦莫相瞒。"
    ]
  },
  {
    "id": "adcfe4db341cb0408e9bed3e231d5596",
    "title": "浣溪纱",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "绝代容华小谪人。淡妆斜佩送青春。自浇杯酒酹花神。",
      "冷雨欺他鹃血热，故巢寻遍燕泥新。回头欢怨总成尘。"
    ]
  },
  {
    "id": "adcfe4db341cb040730aa131e54b9f74",
    "title": "烛影摇红·寒衾",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "鸳馆单栖，被池一榻怜春浅。凄凉听雨总无眠，咽水更虬转。两字相思画惯。意绵绵、挨宵望旦。去时风月，似铁多年，冰蚕曾见。",
      "四角平铺，贴胸拥背今嫌短。重重锦烂是天涯，梦隔床头远。怀里余香未散。剩啁啾、罗浮浸眼。向空斜抱，细数归期，绮罗庭院。"
    ]
  },
  {
    "id": "adcfe4db341cb0400b9c7cc840fa63a0",
    "title": "绕佛阁",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "酒波一剪。蛾绿借晕，涡笑深浅。鲛帕痕满。背灯斜揾，娇凝怕人见。醉眠爱晚。还说别后，偏怎宵短。佳约幽缱。",
      "画屏素月，香销水沈篆。晓阁漏壶滴，铁马珠筝敲碎片。何限艳尘，飘零心与眼。问隔枕秋声，孤凭谁惯。断魂今断。怕翠羽林啾，芳梦吹散。拂愁丝、镜霜新染。"
    ]
  },
  {
    "id": "adcfe4db341cb0400b9c7cc8dd96e1aa",
    "title": "绕佛阁",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "午晴未准。霜叶匝地，秋色凄紧。巾帻慵整。碧天纵目，汀洲雁无信。堞楼独凭。烟瘴灭没，琼海千顷。蛮唱悽迥。",
      "莫帆落处，潮回蜑家艇。鸟宿四山黑，倦旅蓬飘迷故径。长痛墓门，陈根连露井。问树绕慈乌，哀怨谁听。客归须定。愿笠子长镵，黄独同命。浣征衫、泪痕如绠。"
    ]
  },
  {
    "id": "adcfe4db341cb0407531066b01552ca2",
    "title": "琐窗寒·寒柝",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "刮地初霜，临关半月，乱鸦飞尽。逢逢响彻，危烛戍楼烟烬。碎乡心、三更四更，一更一点归期近。想提灯窄巷，老兵传语，月光如凝。",
      "宵迥悲同省。但急节和砧，严声催枕。晨钟未动，谁报晓天鸿信。自无人、深院漏沈，小尨觑竹遥吠影。总输他、断木中空，赚得残年恨。"
    ]
  },
  {
    "id": "adcfe4db341cb0406dc0d3baf658a5ba",
    "title": "水龙吟·寒钟",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "大千春色飘残，世尊寂听浑如睡。摇摇断杵，碧云欲莫，寒山转媚。烟际悬音，霜前送梵，荡空无地。忽奔涛万壑，一时都到，阎浮界，松风起。",
      "落月乌啼鸱尾。隔重城、梦遥南寄。晓天百八，高楼何限，景阳清泪。上界灯幡，故宫龙象，铿訇愁思。又西头打鼓，朝朝莫莫，入离人耳。"
    ]
  },
  {
    "id": "adcfe4db341cb0402eb25e7d61909b7e",
    "title": "探春慢·寒角",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "荒雾悬旌，冷风卧鼓，蚩尤宵堕平野。一叠严霜，连天晓奏，吹散胡群牧马。多少清商怨，借兜勒、乌乌共写。轮台昨夜军声，老兵惊起愁话。",
      "长是悠扬壮峭。催卷甲疾驱，弓折难把。幕府琵琶，龟兹觱栗，不共别情闲冶。余响归铙外，听斛律、牛羊来下。自恁单衣，南山留扣修夜。"
    ]
  },
  {
    "id": "adcfe4db341cb0407bfcedd54edebe48",
    "title": "垂杨寒罾",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "渔村夜觉。郑柳堤细涨，鲤鱼风小。楚竹安排，乱流低罩潜蛟悄。鸣榔生长潇湘道。识无际、浪花深窈。甚茸蓑、冷坐滩头，叹近来鱼少。",
      "圆网平铺了了。觑霜蟹出沙，罥丝青袅。拽起还抛，一灯沈照鸥天晓。浮萍四角吹如扫。荡沫雨、中央缥缈。祇年时插脚泥涂，吾亦老。"
    ]
  },
  {
    "id": "adcfe4db341cb040240b0499b9ef6766",
    "title": "玲珑四犯·寒砚",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "鸲眼凹深，记淡墨题诗，花气熏昼。几日霜毫，吟案冷铺毡绣。呵手坐费摩挲，祝片石、暖云生酒。甚泪蟾、铸就相思，空盼泮冰时候。",
      "十年磨铁波纹皱。照方池、寸心灰勾。冬烘苦被儿童笑，短箧随人后。谁拭半面冻尘，曾貌写漳台春瘦。且莫教焚却，乘醉也，一濡首。"
    ]
  },
  {
    "id": "adcfe4db341cb040d527d51c952f4903",
    "title": "浪淘沙慢·沪上送易由甫，用清真韵",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "送君路、潮奔极浦，雾压荒堞。归兴无端自发。清歌即席乍阕。看鬓角眉尖愁共结。柳条碧、素手亲折。料此后风萍逐流水，人天事悽绝。清切。古今望眼空阔。",
      "对浩荡神州沈陆恨，付与霜雁咽。休更说江湖，朋旧轻别。艳才易竭。销几回、来去春花秋月。平地羌笳悲风叠。楼台好、胜游渐歇。拂明镜、婵娟圆又缺。问梦觉、十万莺花，甚玉色、伤心一夜青丝雪。"
    ]
  },
  {
    "id": "adcfe4db341cb040b63b3a8433381aba",
    "title": "庆宫春寄怀文叔问舍人苏州，用草窗韵",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "修鹤梅崦，零鸥荷荡，画船几听吴雪。催老清歌，惊春狂泪，市箫何限悽咽。梦游如絮，莽万里、烟尘顿合。京华北望，鼓角南来，壮肝都裂。",
      "昔时倚醉承平，怒马鲜裘，侠情双绝。朱颜照水，而今鹪{左卒右鸟}，怕见海潮生月。旧题团扇，肯怜我、欢场携别。山中芳杜，远道相思，不堪亲折。"
    ]
  },
  {
    "id": "adcfe4db341cb040b3d5c22a936562c9",
    "title": "东风第一枝·武昌客舍送宋芸子赴长安",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "袖海龙吟，巢阿凤羽，文章当日雄绝。壮游几换桑田，愤怀暗悲错铁。人间何世，恰值我、江关时节。算分手、蓟北湘南，早办十年离别。",
      "行倦也、玉骢愁咽，春半也、杜鹃啼血。眼前去路谁赊，客中醉颜易热。飞绵万点，莫吹逐、天涯头白。只送君、一片相思，梦绕旧京明月。"
    ]
  },
  {
    "id": "adcfe4db341cb0409247c619e56a1d3d",
    "title": "绛都春·春泛黄浦",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "吴天远秀，荡绿波一镜，杳朗无尘。望里画楼，此时愁绝送春人。秾桃淡柳纷相引，燕归容易黄昏。好花空发，垂丝自结，负了芳辰。",
      "几岁江关赋本，但奔驴共命，唳鹤招魂。故馆夕阳，沧桑留影照金尊。临流急泪休轻揾，眼前谁辨清浑。便催乌榜，东风醉拾钓纶。"
    ]
  },
  {
    "id": "adcfe4db341cb040fb281a6be2856abe",
    "title": "莺啼序",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "春江送愁更阔，甚抽刀断水。浪花似、片片柔情，急流还蹴连蕊。酒衫重、尘痕未浣，筝船晓月陈欢坠。想桃根、双楫临风，几触离思。乌鹊南飞，画鼓夜紞，感从军荡子。枕函梦、曾说飘零，玉骢消息难至。悔殷勤、封侯误觅，换年鬓、沧桑弹指。剩狂歌，谯隐楼头，问天何意。邯郸过客，襆被僧房，听疏钟不寐。",
      "还暗省、维舟邗上，抑掩幽哽，隔座琵琶，烛龙催泪。分明在眼，家残国破，窜身来向江干哭。看新蒲、野老都憔悴。何堪捉臂，当场促管传杯，恼人鹧鸪天里。知音自惜，邂逅填词，总惹红怨翠。君不见、孙刘栖憩。若个英雄，很石苔荒，乱鸦惊起。潇湘波淼，归欤何日，风流摇落悲宋玉，写兰荃、休更微声倚。苍茫第一江山，第一相思，缩来寸纸。"
    ]
  },
  {
    "id": "adcfe4db341cb040502975063e0382d7",
    "title": "十二郎烟雨楼在滮湖中，其左背郭，西连鸳鸯湖，为禾中第一胜境。用梦窗垂虹亭韵题意",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "絮云蘸水，放郭外、嫩情如凝。唤翠笛吹烟，银匏携酒，同上南湖钓艇。轧哑菱歌清香里，暗橹歇、鸥眠才定。看过雨荇荷，通波亭榭，渐忘尘境。",
      "佳兴。吴侬浣罢，淡妆窥镜。自鹿去苏台，蠡施偷嫁，谁向鸳鸯顾影。恨眼伤高，绮才消别，愁接越来潮冷。呵素壁、醉墨分题，付与塔铃摇暝。"
    ]
  },
  {
    "id": "adcfe4db341cb040c9788268707a602e",
    "title": "解连环·余去杭州，巴陵方湘宾用梦窗赠石帚韵见诒。词意深美，行已六日，始克和此奉寄",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "怅然愁结。荡轻云不散，莫天无极。乍佩解、花下逢君，费重赠断肠，寸笺春色。絮点飘烟，画船去、六桥南北。祇孤山片石，鹤语夜寒，惹侬长忆。",
      "狂名盛年一掷。指湖堤素月，曾照苏白。悔浪游、我辈来迟，对剩叶零枝，怨红吟碧。望眼伤高，看飞动、龛门秋汐。问襟尘、唾痕凝酒，几回赚得。"
    ]
  },
  {
    "id": "adcfe4db341cb040619c8e51202c1695",
    "title": "雨霖铃·题张次珊通参词饯图，用屯田韵",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "西风清切。又疏帘底，菊蕊都歇。关河万里如雾，堪回首处，东门临发。夹道衣冠，送酒但、携手悽咽。念故陌、铜狄青芜，热泪经天洒空阔。",
      "江南带水留人别。自掩关、酌客销佳节。三千奏牍何用，金马梦、汉宫残月。此意冥冥，为语云中，矰缴休设。算最有、烟柳无情，莫与寒蝉说。"
    ]
  },
  {
    "id": "adcfe4db341cb0400ae2a20863ede95f",
    "title": "红林檎近",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "秋色已潇洒，客心方郁陶。宿莽带城郭，长风送江皋。我欲凭虚矫领，上览紫极金霄。邈然孤鹤与翱。",
      "群仙答笙璈。汗漫徒快意，冷落且登高。英雄出手，当筵只合持螯。任红桑成海，苍云变狗，洞庭歌阕浮大瓢。"
    ]
  },
  {
    "id": "adcfe4db341cb04057efd02c45aab47b",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "行人头白柳条青。始恨春风不世情。若有当时豪赌兴，长楸还试马蹄轻。"
    ]
  },
  {
    "id": "adcfe4db341cb04057efd02cf4ed278c",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "二月隋堤水皱池。流莺已在最高枝。一般飞絮无才思，却任东风刬地吹。"
    ]
  },
  {
    "id": "adcfe4db341cb04057efd02c33265a6f",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "掷尽榆钱送好春。弓弯舞袖斗时新。妆成未免多轻薄，牵惹香街十里尘。"
    ]
  },
  {
    "id": "adcfe4db341cb04057efd02c61a435b6",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "残局湖山绝可怜。十年林燕故依然。酒旗画角斜阳里，犹自殷勤缆别船。"
    ]
  },
  {
    "id": "adcfe4db341cb04057efd02ce48b170a",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "西望长安道路遐。朱楼碧瓦切清笳。劝君莫忘关山苦，啼过枝头有莫鸦。"
    ]
  },
  {
    "id": "adcfe4db341cb04057efd02c368474ab",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "玉虎丝沈不可牵。楼阴摇曳带秋千。长宵那有羊车过，脉脉啼乌上井阑。"
    ]
  },
  {
    "id": "adcfe4db341cb04057efd02ccc2564db",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "尽有风流似昔年。几回恨雨复颦烟。生来不入灵和殿，恐被君王一晌怜。"
    ]
  },
  {
    "id": "adcfe4db341cb04057efd02c34a6f74f",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "短棹天涯酒易醒。晓风残月有词名。自从错到江南路，冷眼看人几送迎。"
    ]
  },
  {
    "id": "adcfe4db341cb04057efd02ce90241f3",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "已分漂零更不归。心中眼底事多违。英雄若个桓宣武，空对江潭泣十围。"
    ]
  },
  {
    "id": "adcfe4db341cb04057efd02c0f85fd99",
    "title": "杨柳枝·十首",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "露皎烟黄夜欲深。白门灯火恨沈沈。墙头去尽闲车马，老我安排锻灶吟。"
    ]
  },
  {
    "id": "adcfe4db341cb0401a1e0e77a7c570a5",
    "title": "夜飞鹊李晓暾罢职闲居，重有鼓盆之戚，词以慰之",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "沧波望归路，君意何之。林叶下雁声迟。尊前狂念已消尽，单衣依旧尘缁。相将赁虚庑，但文园多病，宋玉长悲。寻常巷陌，趁秋高、过我填词。",
      "堪羡挂冠能早，随意泛江湖，一舸鸱夷。谁料西风吹汝，哀蝉不断，玉箧都迷。凤帏暗月，隔泉台、怎照相思。叹谁人无死，何天可问，莫更歔欷。"
    ]
  },
  {
    "id": "adcfe4db341cb0400293f286caedc64c",
    "title": "六幺令·九日登高，用清真仙吕调写意",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "万蝉收响，官柳惊凉燠。台城几行秋影，渐萎前朝绿。词客哀时未了，自惜登临促。群山如簇。斜阳一瞬，凄绝兴亡旧游目。",
      "因念陶公归去，斗酒怀松菊。佳节且暂淹留，那得公田熟。天外浮云笑我，百事多拘束。安排筇竹。红萸相识，取次明年醉醽醁。"
    ]
  },
  {
    "id": "adcfe4db341cb040959aaeeefb053134",
    "title": "绮寮怨题鹤道人沽上词卷",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "对雨当风残夜，早凉吹上衣。暗舞榭、数点狂香，征尘里、怕见花飞。",
      "当年旗亭画壁，黄河唱、丽日春送悽。念醉中、玉笛羌条，关山远、怨曲当寄谁。",
      "怅望去天一涯。昆明旧事，何堪再梦铜犀。露泫云凄。",
      "有蝉泪、洒高枝。沧江故人都老，且漫谱、冷红词。悲君自悲。",
      "相思待尽处、蚕又丝。"
    ]
  },
  {
    "id": "adcfe4db341cb0402d0dface3dc2b180",
    "title": "还京乐寄易实甫武昌，用清真韵",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "素秋迥，见说棕鞋布袜休更理。叹故人江表，廿年客路，登临空费。",
      "记雁边鸥际，高吟白日哀湍委。送倦眼何处，可洒看花晶泪。",
      "向黄尘底。自嗟卑、惭老狂朋，漫问平居，知甚兴味。",
      "无端怨阔恩疏，恁分明、旧时牛李。似而今、都燕雀依林，艅艎去水。",
      "倘协东篱，约簪霜来共憔悴。"
    ]
  },
  {
    "id": "adcfe4db341cb040d7ae58b1f6c1d52d",
    "title": "竹马子",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "看残霭、纵横长芦散乱，冷鸥依渚。叹神京去远，斜川别久，催人寒暑。最忆城北胡衕，分题对酒，上林莺序。驱马送君行，问尘埋张绪，风流何处。自此成幽阻。",
      "朝华倏谢，夜萤空聚。江南岁岁延伫。谁抚韩陵私语。剩得庾信哀时，一篇枯树，临水伤迟暮。重帘画烛，待话秋魂去。"
    ]
  },
  {
    "id": "adcfe4db341cb040acea708992f722e0",
    "title": "塞翁吟",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "散发寻秋水，还照野客龙钟。画阑外，绮霞胧。闲暮霭青红。情人最好秦淮在，清露夜浣芙蓉。泛锦瑟，换秋风，诉弦柱西东。",
      "匆匆。前欢逝，针楼梦窄，新会渺、蓬山路重。有怀里、江郎恨赋，又堪对、小别销魂，短烛孤篷。垂杨系稳，冷酒荒波，沉醉霜枫。"
    ]
  },
  {
    "id": "adcfe4db341cb04084054cb328a7e2b4",
    "title": "惜红衣",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "冷讯通芦，清愁饯菊，雁边风力。细写鳞笺，江天印遥碧。登临倦眼，空伫望、来游佳客。秋寂。琴调酒歌，说残年栖息。",
      "长安古陌。飙骇陈飞，冠裳半凌藉。浮云断送，故国指西北。万一阮狂嵇啸，重认五陵登历。料梦华无恙，悽绝夕阳鸦色。"
    ]
  },
  {
    "id": "adcfe4db341cb04030cdf676c1d7f46b",
    "title": "满路花·和吷盦词韵",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "梅娇乍逗簪，苔密初胜屧。下廊裙带重、微风揭。无言有意，不许人撩拨。断红生半靥。蓦地回头，此时教恁抛撇。",
      "歌纨啼素，泪染相思箧。残灰书细字、看看灭。争知恨网，不为春蚕设。今后从休说。着甚缠绵，尽伊无个销歇。"
    ]
  },
  {
    "id": "adcfe4db341cb04016b8f519009568bc",
    "title": "齐天乐·重游沧浪亭",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "馆梧霜叶秋飞尽，高城雁回初响。半潦通桥，层烟冠石，吟屐萧萧孤上。寒钟又放。送天末潮音，替人悲壮。倚遍危阑，旧游谁共诉心赏。",
      "文章流寓自古，水亭风咏地，空肃遗像。土木移形，衣冠换目，时事几翻新样。沉吟片晌。指吴会浮云，晚生千嶂。待语西施，越丝愁细网。"
    ]
  },
  {
    "id": "adcfe4db341cb040e1efeda3dc4c7a51",
    "title": "惜红衣·白石此词日字非韵也，叔问独以为当叶。姑徇其说，重和一首，不足以云勇",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "短巷冲霜，高楼碍日。暮寒犹力。系马阊门，垣苔破荒碧。杯盘送老，都看贱、年光如客。心寂。歌散酒阑，学禅龛居息。",
      "狂花绮陌。多半残春，随风堕茵藉。零香断梦，众国蚁柯北。难得美人无恙，重共水沿山历。莫但悲游事，冷落一江枫色。"
    ]
  },
  {
    "id": "adcfe4db341cb04087f3c5cfe4516f94",
    "title": "寿楼春·题张彦云娟镜楼图卷子",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "春之人翩然。记惊鸿顾影，要眇疑仙。几向微波通问，画屏寻欢。攘皓腕，歌幽兰。抗和予、旁皇无端。但镂想灵犀，镌芳丽琬，留照镜中年。",
      "三生事，花如烟。有珠囊旧物，脂谱新编。最念离鸾光隐，小蛾春寒。心上月，何时圆。拚艳才、消磨婵娟。便金屋安排，盈盈并肩卿可怜。"
    ]
  },
  {
    "id": "adcfe4db341cb0408f77d39ab6acdcb7",
    "title": "烛影摇红",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "门掩昏灯，离觞斟酌愁深浅。城根一夜雨漂花，春老吴娘院。拨尽炉灰坐暖。数皋桥、羁游影遍。旧人谁证，吟鬓星稀，禅心泥溅。",
      "江上枫青，琵琶还诉天涯怨。眼前同调已无多，休作寻常看。梦里行云未散。采江蓠、横塘寄远。清明过了，糁絮光阴，年年萍卷。"
    ]
  },
  {
    "id": "adcfe4db341cb0406c9dc3e7eb07c090",
    "title": "应天长·连雨有叹，用梦窗韵",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "风竿转暝，云絮蘸空，沈阴遍洒郊陌。正见燕寒巢幕，衔泥话春色。乌衣巷，前度客。定识我、秀眉吟窄。旧尘在、一片残衫，酒晕青碧。",
      "哀乐念今昔。不到中年，不信世情隔。但憾著书缘绝，咿唔抚空壁。沧波路，归思寂。早倦听、下亭凄笛。赋愁了、冷雨檐花，清漏初滴。"
    ]
  },
  {
    "id": "adcfe4db341cb040c9ab3e0674607ad5",
    "title": "霜花腴用梦窗自制腔调酬和叔问",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "数椽借宅，傍小城、先生坐隐危冠。花市呼围，笛家邀步，柴门闭也应难。醉乡尽宽。料陆沈、不到尊前。但词人、渐作流星，过江烟雨晓光寒。",
      "芳节最伤吟望，问吴宫消息，总付鸣蝉。白石烟波，红梅亭榭，何期冷落朋笺。迟君放船。溯美人、秋濑娟娟。近枫桥、夜火携归，五湖同梦看。"
    ]
  },
  {
    "id": "adcfe4db341cb0409a2ee5996ed7874a",
    "title": "瑞龙吟·春光向尽，古微先生邀同张次珊、褚伯约会、郑叔问诸君集于听枫园，拍照联词，极客中之清致。余方有俗役，未终席辄去，越日赋此奉酬，仍用清真均",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "吴园路。仍见镜沼开萍，罫亭攒树。年年抱月飘烟，翠裙斗草，春归甚处。共延伫。还念旧家人渺，燕巢当户。天教借宅东偏，煮茶声里，樵青寤语。衰鬓不堪重照，晚襟交手，风灯红舞。为道近来音书，人事多故。",
      "浮云望极，吟断江关句。知谁问、黄金赋稿，青门游步。啸侣从君去。对花对酒，翻萦黯绪。恁解愁千缕。扶醉眼、催归歌唇衔雨。怨香夜湿，迷空霏絮。"
    ]
  },
  {
    "id": "adcfe4db341cb0407a107e1135fcf9ec",
    "title": "小重山令·赋杨花，答叔问殷勤之意",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "密雪轻绵舞作球。西园斜日下、没人收。无端才思说风流。寻春尽，满地是闲愁。",
      "吹不上枝头。还能将别泪、洒江州。昨来才有几萍浮。东西水，随处且淹留。"
    ]
  },
  {
    "id": "adcfe4db341cb040129f271bc1d152ff",
    "title": "瑞龙吟·和叔问饯春",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "平江路。还向废苑寻烟，断津攀树。依依帆角青山，送春正在，斜阳尽处。黯愁伫。谁见小城栖隐，蓬蒿生户。天涯倦客重逢，觑帘燕子，关情对语。年少京尘多暇，扇裙翩影，狂歌酣舞。空叹素缁衣新，何似人故。",
      "冷红瘦碧，惆怅题襟句。而今共、吴根贳酒，皋桥联步。慨想归田去。抚琴命操，离忧万绪。催老嗟霜缕。无计挽、门前榆钱飞雨。莫教便作，泥中轻絮。"
    ]
  },
  {
    "id": "adcfe4db341cb04074ff5edb295f33cc",
    "title": "水龙吟·枇杷词旧无传作，梁溪舟中，偶一为之",
    "authorName": "陈锐",
    "authorId": "adcfe4db341cb040d1457b72d1457b72",
    "dynasty": "清",
    "content": [
      "果林翠晚山深，梅肥时节初过了。洞庭平望，东溪胜处，烂晴垂晓。肤拟云腴，皮兼沙白，核夸单好。自蜀都赋罢，唐宫帖后，谁误写，琵琶稿。",
      "天与蜡兄名早。胜寻常、许多梨枣。经霜涤蕊，凭薰酿实，甜香满抱。千树黄金，但愁摘尽，园丁偷饱。忆板桥西去，隔花门闭，有才人老。"
    ]
  },
  {
    "id": "adcfe4db350dc1577dc33b14d6f7cef4",
    "title": "青门柳枝词",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "渭城风物又经春，嫩绿初齐客思新。记向大堤和雨折，泥他青眼盼行人。花未飞绵叶剪蓝，风吹无力起眠三。旧游最有难忘处，一路依依近汉南。",
      "折赠谁家怅别难，藏鸦时节絮初残。何当系艇扬州郭，一种青青雨后看。花落江潭客未归，轻阴漠漠拂帘衣。那堪烟雨催春去，深巷人家燕子飞。"
    ]
  },
  {
    "id": "adcfe4db350dc1574334969fe3e3515b",
    "title": "蝶恋花",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "着雨林花红晕湿。风袅晴丝，吹入眉峰碧。绿遍池塘芳草色。催归杜宇声声急。",
      "病起绿窗春事寂。何处留春，深院蒙蒙月。金缕歌残檀板歇。海棠梦醒梨花白。"
    ]
  },
  {
    "id": "adcfe4db350dc15739ece62e4a8ea0f2",
    "title": "浪淘沙·题画",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "秋色落柴关。心与云还。断桥流水碧潺潺。回望千峰峦翠合，策杖溪湾。",
      "地僻鸟声闲。白石横滩。林泉容与看飞鹇。何事镜湖赊月色，为浣风颜。"
    ]
  },
  {
    "id": "adcfe4db350dc157cd25ba2fe8ea4b27",
    "title": "百字令早春即事，寄怀弟妇循之",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "薄寒料峭，正梅花索笑，离怀如织。一夜打窗风雨恶，不忿乳燕饶舌。青锁眉峰，春归芳草，辜负西园蝶。阑干十二，晓来还挂新月。",
      "遥想京国繁华，艳阳风景，望里云千叠。可耐相思牵远梦，又被绿杨低曳。旧事嬉游，它时吟赏，胜地俱陈迹。探巢旅燕，呢喃似向人说。"
    ]
  },
  {
    "id": "adcfe4db350dc157b59b4dda93f6d332",
    "title": "淡黄柳",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "晴光艳漪。吹上修眉碧。亸倚东风困无力。三叠阳关唱遍。休折尽河桥春色。",
      "正岑寂。絮花飘似雪。问前度、章台陌。但麦尘、暖扬游丝拂。金缕抛残，鹅黄微褪，别是闲消息。"
    ]
  },
  {
    "id": "adcfe4db350dc157c5c96ca193dcbb01",
    "title": "杨柳枝·送计从母",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "为倩疏枝系落晖。黯愁眉。津亭攀折思依依。惜衔卮。",
      "回首白云千万叠。魂欲绝。含情江水碧参差。两心知。"
    ]
  },
  {
    "id": "adcfe4db350dc1572d3828f44ee4f5d2",
    "title": "眉峰碧送计表妹",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "何事归帆急，蹙损眉峰碧。执手相看意欲迷，争忍向、河桥折。",
      "暮柳催行色，离思愁如织。想见时难别更难，从今好梦分吴越。"
    ]
  },
  {
    "id": "adcfe4db350dc157766b4378e3372a1a",
    "title": "十六字令",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "曛。几曲屏山掩暮云。银河悄，新月暗窥人。"
    ]
  },
  {
    "id": "adcfe4db350dc157a6994ca22006a7b7",
    "title": "满江红·立秋",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "秋到银床，阑干外、暮云千叠。凝望眼、一天凉露，断蝉悽咽。玉宇犹涵遥海雾，金风欲动高梧叶。更谁家、少妇倚楼时，闻孤笛。",
      "杨柳岸，菱歌歇。摇落尽，江潭色。倩长绳难系，尽教虚掷。纨扇不须怜素影，银河亦自伤离别。问何人、吹彻玉笙寒，眉峰碧。"
    ]
  },
  {
    "id": "adcfe4db350dc157546cfb7564cedf43",
    "title": "卜算子·新秋",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "新月挂高楼，一点窥人小。是处帘栊是处风，惟觉今宵好。",
      "天淡失明河，片片凉云悄。屈指星槎几日通，报道秋期早。"
    ]
  },
  {
    "id": "adcfe4db350dc1577c52391652a91b61",
    "title": "鹊桥仙·七夕",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "冰蟾初吐，银河如洗，闲却机丝多少。金风玉露不多时，生怕是、晓星上早。",
      "油花试卜，针楼暗度，儿女芳筵竞祷。盈盈隔岁一相逢，更那得、工夫赐巧。"
    ]
  },
  {
    "id": "adcfe4db350dc157bcdb1a7d21177c75",
    "title": "月华清·中秋",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "碧海流辉，琼楼倒影，珠帘一片初卷。河汉迢遥，冷浸虚皇宫殿。遥天迥、云静无声，金镜满、月明谁看。闲盼。想南楼旧事，风光何限。回首天涯梦断。",
      "正塞雁行归，玉箫声远。病怯秋风，霜信早催纨扇。问昔日、几曲阑干。可还记、倚栏人面。缱绻。只天边娥月，多情长伴。"
    ]
  },
  {
    "id": "adcfe4db350dc1571f24f21a79594a91",
    "title": "传言玉女·题玉女采芝图",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "弄影丹崖，笑把玉芝容与。五铢衣薄，倚回风如许。蓬山何处，一片彩云旋吐。摇溶出水，轻盈曳雾。",
      "回首瑶宫，记霓裳、曾按谱。大罗往事，问吹箫伴侣。娥眉萧飒，只有月华常驻。情多无奈，珊珊归去。"
    ]
  },
  {
    "id": "adcfe4db350dc157e2f2f767a083e8d7",
    "title": "两同心自题纫秋小照",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "露满高梧，秋光容与。伫阑干、谁逞腰肢，展芭蕉、欲分眉妩。谢姮娥，早付天香，婆娑深护。",
      "别有幽馨盈掬。系情湘浦。掩映处、几叠屏山，消受得、芳华如许。君看取，风叶含丹，月波流素。"
    ]
  },
  {
    "id": "adcfe4db350dc1574314f1d7b642446b",
    "title": "浪淘沙·题梅花士女小幅",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "冷艳倚娉婷。幽梦难寻。临来素月写空明。何处珊珊遗佩影，浸入梅魂。",
      "红袖并轻盈。小立闲庭。东风几许最关情。索笑相逢知近远，一片云横。"
    ]
  },
  {
    "id": "adcfe4db350dc157b6d6e1e80f002122",
    "title": "凤凰台上忆吹箫·九日",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "憔悴黄花，萧森绿鬓，近来怕上曾楼。正关河迢递，菊径香浮。回首天涯人在，多少恨、一寸眉头。丹枫冷，茱萸寂寞，雁字横秋。",
      "凝眸。黄昏到也，又疏风疏雨，画角城头。念故园松竹，秋老田畴。摇落江潭疏影，登临处、目尽东流。江南梦，霜天素月，供我离愁。"
    ]
  },
  {
    "id": "adcfe4db350dc15725731248473dbf80",
    "title": "酬江月",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "桐梢月下，漾晴空如水，天涯漠漠。为问西风缘底事，做弄愁人萧索。秦岭西连，燕云北亘，枨触情怀恶。故人何处，鳞鸿负却前约。",
      "还念故园莼鲈，东篱秋色，正绕南枝鹊。风景还同人事异，犹是它时帘幕。不尽山川，无边离思，木叶萧萧落。阑干十二，助愁一片残角。"
    ]
  },
  {
    "id": "adcfe4db350dc1571044f158480ea9d2",
    "title": "鹧鹄天春游",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "落尽梅花空故枝。柳条犹解寄相思。晴丝吹入眉峰碧，乳燕衔残别院泥。",
      "烟漠漠，雨霏霏。赤栏桥畔水生衣。欲知芳草天涯路，牛背斜阳出酒旗。"
    ]
  },
  {
    "id": "adcfe4db350dc15745a22161ab0e4ce9",
    "title": "满庭芳·水仙花",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "绰约云环，轻云翠带，凌霜见此风流。铅华洗尽，春到水晶楼。遗我琼珠堪佩，凌波步、拟托仙舟。空怅望、江南月夜，含睇翠蛾愁。",
      "晓风寒素影，沾泥凡卉，对此应羞。怕玉钗低堕，清镜波流。梦冷瑶台何处，仙踪杳、也只难留。潇湘浦，淡烟晴雪，我与尔为俦。"
    ]
  },
  {
    "id": "adcfe4db350dc1578279134126d595f7",
    "title": "生查子",
    "authorName": "钱孟钿",
    "authorId": "adcfe4db350dc157d1457b72d1457b72",
    "dynasty": "清",
    "content": [
      "春山落翠微，柳色开青眼。小立背东风，燕子穿花转。",
      "揉碎碧桃花，团作相思茧。芳草满天涯，此意凭谁遣。"
    ]
  },
  {
    "id": "adcfe4db359a99f8154effbd86696d94",
    "title": "浪淘沙",
    "authorName": "江云和",
    "authorId": "adcfe4db359a99f8d1457b72d1457b72",
    "dynasty": "清",
    "content": [
      "春和百花香。暖透纱窗。去来只有蜜蜂忙。隔个玻璃钻不了，错认泥墙。",
      "绣谱漫评量。描罢鸳鸯。风筝影里阁斜阳。一幅生罗挑未就，线短针长。"
    ]
  },
  {
    "id": "adcfe4db35b90019a90eaa778a7d7e2b",
    "title": "摊破浣溪沙",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "春尽啼鹃泪满枝。同功双茧不成丝。残月一钩残夜影，佛低眉。",
      "天醉尽饶秦梦好，雨来还作楚宫疑。长恁蝶喧蜂绕去，几何时。"
    ]
  },
  {
    "id": "adcfe4db35b900199061d51ad2fa9b19",
    "title": "霜叶飞",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "秋花更比秋心碎，帘波一桁香沁。木兰小绽曼陀罗，耐露香风韵。莲漏转，玉阶人影，玉妃揽镜天中晕。太液起沧波，问何处歌阑舞罢，迢递仙讯。",
      "愁心不断连环，梦儿圆就，灯花千万灵准。无情流水有情痴，泪滴荷珠冷。总看道南枝鹊稳。香盟还怯金神定。卷万缕情丝起，青女归来，啼妆渍粉。"
    ]
  },
  {
    "id": "adcfe4db35b90019c06ac9f287fd17b6",
    "title": "南歌子",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "黄叶秋娘面，青山倦鸟心。当筵直道酒杯深。门外天涯，落月带横参。",
      "小印绸缪篆，明珠缭绕簪。芙蓉三变曲池阴。但拒霜华，莫负日华心。"
    ]
  },
  {
    "id": "adcfe4db35b90019f5498ebf11c98943",
    "title": "惜琼花忆梅用子野韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "湖月白，溪水碧。送玉人归去，香冷瑶席。一声长笛春无色。翠羽啁啾，露梦星夕。",
      "暗招魂，蛟脊窄。怕蒙蒙倩影，画师窥得。残山剩水荒寒极。一盏寒泉，竹外长忆。"
    ]
  },
  {
    "id": "adcfe4db35b9001973f48536edb73ebc",
    "title": "水调歌头",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "天马控西极，鸣鹿在南山。雪花堕地如掌，猿臂彀黄闲。左带双鞬鲛箙，右拥单于日逐，小队凯歌还。白骑故人问，翠墨特勤刊。",
      "穷塞主，老胡语，远游篇。东南月生沧海，耿耿视刀环。风鹢飞飞更退，秣骥垂垂欲睡，梦语醉钧天。蒲苇纫无已，磐石转弥顽。"
    ]
  },
  {
    "id": "adcfe4db35b900198367e2863448e1c8",
    "title": "八声甘州·送伯愚之乌里雅苏台",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "送萧萧征马向边州，都护出安西。正啼鸦噪晚，惊沙击面，烟树凄迷。灞上回头南望，鳷鹊夕云低。谁识阳关意，兀坐渔师。",
      "揽辔而今焉向，黯兰生荪苦，天上相思。僾回风北溯，乐莫乐相知。莽千里龙沙雁碛，借天山砥锷浮鲸鲵。归须早，今年金印，斗大提携。"
    ]
  },
  {
    "id": "adcfe4db35b9001932ad97e15a3fe549",
    "title": "渔家傲",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "塞上秋来风景异。平沙白草天无际。契箭传呼菩萨至。高牙启。六州都督偕胡跪。",
      "旱海沙陀游猎地。射生不射黄羊地。盘马弯弓开远势。腾猿戏。彀中别有由基意。"
    ]
  },
  {
    "id": "adcfe4db35b9001916f7245be2338ba9",
    "title": "水龙吟·夔笙拓江总碑残字，半塘得之，因为秋窗忆远图徵题",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "白头江令还家，吴天极目迷残照。归心何处，桐阴井识，柳前门到。家国苍凉，人天悲愤，江山凭吊。付残碑翠墨，坏人千里，图画里，西风悄。",
      "太息骚人潦倒。总一例雨啼烟啸。暮年词赋，暮秋行旅，昔愁今抱。如此江山，数行雁落，一钩月皎。感余怀天末，芳馨脉脉，引幽兰操。"
    ]
  },
  {
    "id": "adcfe4db35b9001952eb91b96041c0d7",
    "title": "减字木兰花·和王半塘侍御",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "郎当罢舞。作佛几时还解语。戏马荒台。送客清秋旅雁来。",
      "百闻一见。冻谷{咅兑}瓜秦士贱。岁晚车休。鹏鴳相期秉烛游。"
    ]
  },
  {
    "id": "adcfe4db35b90019d903cd1ee894726f",
    "title": "渡江云·赠文道希",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "十分春已去，孤花隐叶，怊怅倚阑心。客游今倦矣，珍重韶光，还共醉花阴。长亭短堠，向从来雨黯烟沈。人何处，匣中宝剑，挂壁作龙吟。",
      "登临。秦时明月，汉国山河，尽云寒雁噤。行不得鹧鸪啼晚，苦竹穿林。寻常总道归帆好，者归帆愁与潮深。苍然暮，高山流水鸣琴。"
    ]
  },
  {
    "id": "adcfe4db35b900191c1501655dbb6ce0",
    "title": "永遇乐·再赠道希",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "银管频催，瑶华重折，别怀柰许。澹日晖晖，春城梦梦，还是鸠呼雨。东风酒泛，南风草长，那更北风铃语。问归程桃花万点，寻源知向何处。",
      "挐音去了，延缘谁见，海水天风今古。白马潮回，青牛气杳，身世原无住。垄前麦秀，庞公来往，拥鼻试吟梁甫。西江水，马驹蹴踏，付堂头举。"
    ]
  },
  {
    "id": "adcfe4db35b900199656d4d1276f5e73",
    "title": "鬲溪梅",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "鹅黄新柳未曾知。雨如丝。慵点歌唇苔地、惜燕脂。隔帘春梦迷。",
      "商量难作好春期。见何迟。记否去年花下、上红时。月明浮玉卮。"
    ]
  },
  {
    "id": "adcfe4db35b90019602d2d9e4b0e860d",
    "title": "高阳台",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "借月湔愁，笺天诉梦，碧城十二星期。拥髻归来，夜阑露细风微。中庭种树成红豆，那寒心鹦鹉先知。𢬵酬他，扇底秋心，弦上秋思。",
      "当年对影闻声地，剩花溅泪萼，柳袅愁丝。罗带同心，有情天亦怜痴。黄荒唐梦峡归云晚，甚神娥犹妒腰肢。祝芳风，莫罥飞花，莫斗纤眉。"
    ]
  },
  {
    "id": "adcfe4db35b9001978468f10115a9aa6",
    "title": "疏影·苇湾观荷，半塘同作",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "艳霞停镜，遗碧筒传酿，莲台翻令。风约生衣，香涴轻纱，依旧涉江风景。鬓丝已逐哀蝉化，梦不到鹭凉鸥静。任无边水佩风裳，倦眼迷离愁省。",
      "艇子踏波去好，昔游似梦里，山河心影。薏苦难甘，丝拗还连，不转妙香根性。西来秋色看如此，料前度雨声催听。付沙禽漫画纷纷，又近夕阳烟暝。"
    ]
  },
  {
    "id": "adcfe4db35b900193c597e42b089bcdf",
    "title": "拜星月慢",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "弓月犹弯，罗衣未卷，缥缈金茎零露。灵琐仙踪，罨洗车凉雨。针楼眼，络角秋河一线垂户。槎客归来休妒。冰簟银床，看星桥停杼。",
      "碧玲珑，候转霓裳步。散秋花鹊喜灵无误。年年长定心期，者悲离欢聚。人闲恨，泪渍青陵土。支机石，灰劫池非故。翻赚他，檐角蜘蛛，几网虫愁诉。"
    ]
  },
  {
    "id": "adcfe4db35b90019db843dcde24a8e66",
    "title": "金缕曲·寄远",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "两地同凄望。碧沈沈、夜天如水，泪丝风扬。沧海飘零同命鸟，三匝南枝谁向。剩促柱、危弦孤唱。梦里风沙迷马迹，料平生、未识金微状。缚裤褶，会相访。",
      "羁魂𢬵逐飙轮荡。尽看取聚蚊幻阵，挂蛇疑象。零落沾衣琼宇晓，北落南河辉朗。报凤翥、鸾翔催上。第一春风眉黛影，甚新来、蹙损天人相。荷镜暗，柳丝漾。"
    ]
  },
  {
    "id": "adcfe4db35b9001911d08b669b3b49be",
    "title": "汉宫春",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "思美人兮。又回风萧瑟，林影参差。蝉声在树，凄怨齐女何时。西山避面，怕愁吟逗入愁眉。已看到，落霞千里，萧瑟暮鸟空枝。",
      "煞是冥鸿云外，尚远音余响，缭绕琴丝。恒沙世界净愿，恨礼星迟。零笺断墨，报新来戴带眼还移。浑未了，黑风白雨，残灯倦客枯棋。"
    ]
  },
  {
    "id": "adcfe4db35b900198689f1d23d5c0091",
    "title": "月当厅",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "望眼尽处江如带，高楼明月，白露凉天。唤取吴刚倚树，商约重圆。不动山河真影，讯素娥，珍重佩娟娟。银汉转，参旗井钺，北落门寒。",
      "羽衣我是横江客，瞬须臾，赤明几度开年。过尽千帆一苇，赤壁依然。还是箫声咽愁去，秋江水月夜行船。麻茶眼，奚囊锦掇，九点齐烟。"
    ]
  },
  {
    "id": "adcfe4db35b90019c478f3d679b50514",
    "title": "洞仙歌",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "冰肌玉骨，自美人如月。不与常娥共圆缺。尽摩诃春晚，玉帐魂归，心眼冷，漦在龙亡荒忽。",
      "月华如水浸，花蕊楼台，朗朗金波照行屧。不醉复如何，岁岁年年，吹不断紫绵香屑。乍长眉仙帔道人来，恁莺燕春秋，琵琶难说。"
    ]
  },
  {
    "id": "adcfe4db35b90019dc492aab5744c090",
    "title": "金缕曲·自广陵适京口，渡江遇雨",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "江上千山碧。笑相迎、曹公浸醋，葛生带汁。万柄江莲摇白羽，不解焦丘烦热。蓦惊起、洞庭霹雳。𧥄𧥄鱼头宵大上，是九天、霖雨苍生泣。诅风伯，踏潮入。",
      "神君自在霓旌立。任郎君、风鬉滴罢，齐州烟湿。不信道人能咒水，一例坳堂收拾。渐斜照、断虹双吸。白鸟沧波无限路，欲问津、渔父延缘入。尝试见，藐姑射。"
    ]
  },
  {
    "id": "adcfe4db35b90019dc492aab479ec618",
    "title": "金缕曲·自广陵适京口，渡江遇雨",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "白打千年调。尽芳春、榆钱买断，燕昏莺晓。东海扬尘曾几度，不换娲皇残稿。干底事、飞来双鸟。天遣笼中收羽翼，甚阴阴、林静蝉逾噪。宫羽换，费弦爪。",
      "而今剩写伤春草。似钧天、归来帝所，余音还袅。莫便酒边夸醒眼，从古幻师颠倒。怕百变、鱼龙未了。白项鸦啼经惯否，念月明、惊鹊南枝绕。凭问讯，楚江棹。"
    ]
  },
  {
    "id": "adcfe4db35b9001925eb6af706fd5b2a",
    "title": "清平乐",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "嬉春下九。不是花长寿。东日才蒸西雨又。耐许有情生受。",
      "参军蛮语娵隅。白题舞罢跦跦。可有相关意否，摛门横也抽除。"
    ]
  },
  {
    "id": "adcfe4db35b9001986b91202f041c224",
    "title": "虞美人",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "秦娥瞥眼乘鸾扇。秋与长安远。五更风起夜乌啼。明灯空局照无棋。阮郎归。",
      "细腰宫里休相妒。久罢倾城顾。妆楼欲下更迟迟。千花万草没人知。袅余丝。"
    ]
  },
  {
    "id": "adcfe4db35b90019838686cc6885c508",
    "title": "金缕曲·己酉夏五，大观亭公宴作",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "浩浩恢台夏。荡归心、楚江晴涨，朝宗东下。手种樱花三百树，准备春红娅姹。照明岁、初颜尊斝。贱子平生丘壑兴，要长康、遍著诸公画。霜鬓点，颊毫借。",
      "数峰清峭山无价。漫相笑、回旋地小，舞衣狼藉。叔子底如铜雀妓，绝倒会稽颠傻。付清簟、疏帘棋罢。澹澹长空孤鸟没，渺皖公、仙去周郎霸。千载上，几人也。"
    ]
  },
  {
    "id": "adcfe4db35b90019a9c4d0ab405486a4",
    "title": "汉宫春·铜官山感旧",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "奇绝云峰，又淮风别雨，蓦地相逢。中庭雨后，若榴别是真红。危楼徙倚，唤吾累、与话愁侬。愁不见、张星天上，高柯郁郁王蒙。",
      "飞尽漫天榆荚，自沈郎钱小，莫怨春空。空闲赤龙须下，跌宕陶公。东还海道，付篙师啸咏从容。人闲世、故衣新绽，年年马耳东风。"
    ]
  },
  {
    "id": "adcfe4db35b9001973f4853613da8645",
    "title": "水调歌头",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "峨舸下江夹，双阙豁天门。柁楼徙倚回望，鹊尾夕阳痕。多谢襄阳父老，寄语石城年少，䟤跋漫纷纭。地土贱无直，山鬼诗何论。",
      "五杂俎，八风舞，七言文。去矣西河老守，别语漫云云。风起白头高浪，日暮碧云孤唱，林际见春申。黄鹄来相迓，绛老问生辰。"
    ]
  },
  {
    "id": "adcfe4db35b90019ec520eae639a5084",
    "title": "临江仙·沪上与子封同居作",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "倦客池塘残梦在，秋声不是春声。小屏风上数行程。三危玄趾，关塞不分明。",
      "楼阁平芜天远近，长宵圆月孤清。夜阑珍重短檠灯。对床病叟，攲枕话平生。"
    ]
  },
  {
    "id": "adcfe4db35b9001911d08b667e7eb716",
    "title": "汉宫春",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "华发归来，有鬖鬖病柳，摇落江浔。问形问影，都置星汉沈沈。青虫相对，一钩丝、且络琴心。浑未辨、蜂房蚁梦，先生自惯闲吟。",
      "恰到有情痴处，觑偶然图画，便忆山林。仙山去人不远，谁遣而今。回帆挝急，又江头其雨淫淫。还只怕、觚棱梦断，年年铜辇秋衾。"
    ]
  },
  {
    "id": "adcfe4db35b900192460820870082d65",
    "title": "浪淘沙·题边景昭画鸡",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "老作喌鸡翁。晦雨霾风。穷愁志就话笼东。任遣尸居还口数，窠下儿童。",
      "虫蚁遍区中。啄啄何功。越家伏卵鲁家雄。赖有此君相慰藉，筛影玲珑。"
    ]
  },
  {
    "id": "adcfe4db35b90019e8d5127ed90a12cd",
    "title": "诉衷情·近",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "秋坟鬼唱。罗刹江流悲壮。沉吟月种因缘，还见化城来往。无限盲风怪雨，八角垂芒，宝字归天上。悲华放。",
      "黑枫人簇仗。三生石在，霍霍刀环响。无尽相。分明镜影，苍茫泉路，故人无恙。冤对终谁谅。"
    ]
  },
  {
    "id": "adcfe4db35b900191019f85e1201b77e",
    "title": "六丑·和天琴",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "倚银屏数梦，袅万种春愁如发。三峰夜游，青天通箭筈。嘉平仙腊。谁织扶桑瓮，投壶玉女，亸烟鬟月押。东南孔雀楼西北。云外惊鸿，阑前斗鸭，长亭柳稊都茁。恨春风婀娜，不到天末。",
      "青霓谁达，闷琼宫瑶闼。珠箔飘灯夜，双泪蜡。当时照见灵札。恁素书沈鲤，玉床眠獭。海霞热，小桃丹靥。总误了春人十载，望春眉睫。红心草绿灰飞蝶。向玉京，魂抱离忧诉，碧翁醉煞。"
    ]
  },
  {
    "id": "adcfe4db35b9001950f2376a44b3ad65",
    "title": "戚氏·月夜瞻园小集归，樊山有词，依韵和之",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "月华清。隙光琐碎上轩棂。潭影窥人，林风解带，夜三更。苕亭。古台城。残山剩水忒分明。衣冠六代如梦，梦中说梦到无生。青帘白舫，黄花乌帽，偏怜重九嘉名。有风流词伯，载酒萧寺，邂逅招迎。倦旅怊怅秋声。传觞催钵，病眼怯鸥盟。谁分与谱翻大曲，笔驶长鲸。",
      "药瓯擎。攲枕秋漏丁丁。华胥梦到瑶京。故心现在，故意苍凉，故人共醉承平。白发惭明镜，鬖髿老柳，摇落江汀。输尔朱颜玉骨，使君来，仙吏管蓬瀛。为遣吴刚修月，长房缩地，楼阁华严靓。放善才五十三参请。长相伴，汉上题评。憺西风，乔木峥嵘。惜秋华，小赋未能成。作江山主，年年岁岁，越客扬舲。"
    ]
  },
  {
    "id": "adcfe4db35b9001950f2376a89e6de60",
    "title": "戚氏·月夜瞻园小集归，樊山有词，依韵和之",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "桂花秋。仙人散诞狎沙鸥。楚客登临，淮山偃蹇，古今愁。凝眸。骋吴邮。伯劳乌桕问西洲。旧时淮水明月，还照法曲领遨头。世界沙聚，楼台电幻，空华病眼悠悠。正长筵劝醉，长笺写意，长卷抒忧。居然洛下风流。山阴故事，拟问宅图丘。长相保、衣冠入蜀，宾客依刘。",
      "客何求。朱雀航前八驺。青溪口外扁舟。水天闲话，说与人闲，有情痴也茶瓯。四百南朝寺，纷烟雨里，山翠青浮。欲问志公遗迹，携懒残，残枝话山楼。祝黄花长久，白头长寿，岁岁赊重九。更江山管领人如旧。一年来，一度句留。病维摩，杖策寻幽。逃禅词，蔬笋得除不。输君此日，金添印锁，玉按琴钩。"
    ]
  },
  {
    "id": "adcfe4db35b900191e9bb2da8612a60f",
    "title": "芳草渡",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "尘合沓，尽钿毂晴催，班骓晚候。黯子规啼断，青青泪眼江柳。春思浓似酒。试春衫寒透。骀宕去，赚客桃花，懊侬麦秀。",
      "已负因缘香火，千里关山梨梦就。漫倒尽金尊，种出东风两红豆。岁华梦尽，路断仙乡烟九。泥滑滑，问讯荷锄归否。"
    ]
  },
  {
    "id": "adcfe4db35b900191c0cf84f5f0ee01d",
    "title": "塞孤用耆卿韵和李孟符",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "最高楼笛里关山歇。刺眼江头花发。铅泪铜仙垂老别，春雨冷，春泥滑。燕归误觅林巢，乌夜起，啼霜月。怕屏风上画图风裂。",
      "春借腊尾支，月向圆时阙。枉著茗花香彻。影事亭亭弦切切。病过了中和节。剪不断楚江愁，消不尽嵰山雪。谢招魂闲静象设。"
    ]
  },
  {
    "id": "adcfe4db35b90019c478f3d64c6ead50",
    "title": "洞仙歌",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "月华如水，注金盘仙露。病眼非花亦非雾。念九霄多处，梦影巢痕，秋衾短，攲枕六更重数。",
      "影娥相识惯，白发貂裘，此夕危楼倚江浦。澹影不成描，荇藻痕交，倩谁画此翁来去。与旧日吴刚话凄清，为长皱西南，纤纤眉语。"
    ]
  },
  {
    "id": "adcfe4db35b900191a1040e8799e45a1",
    "title": "浪淘沙·慢和彊村辛亥岁不尽五日韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "春非我，嬉春还是，雨萼烟叶。暮雨潇潇转急。残灯黯黯未灭。荡千里春心山翠叠。江南梦，词客哀结。向白日青阳试招未，离魂远飘撇。嘈切。霓裳乐世长辍。幻羽换宫移家山破。",
      "双角飞更咽。尽穆护沙乾，敕勒川别。鹍弦探折。醉卧处，何处秦关汉月。蚁梦南柯迷残垤。海影倒，波沈摩竭。虫沙碎，尧禽寒语雪。又误他，芳草王孙云峡拆。滔滔南纪江流绝。"
    ]
  },
  {
    "id": "adcfe4db35b900198361e68b926d82a0",
    "title": "水调歌头·答孟劬",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "病鹤敛奇翼，归燕睇空梁。江南草绿千里，晦朔误阴阳。筑室久荒三瓦，说法未安一把，尺宅自清凉。好在张平子，重赋远山将。",
      "窌移宫，野骇徵，醉吟商。幕天席地，何处走见二豪僵。尘劫赤明诞谩，梦影清都显见，天地豁雷硠。乞子青霞佩，方驾白云乡。"
    ]
  },
  {
    "id": "adcfe4db35b900192142f6425a956541",
    "title": "芳草·长吉多神语，戏效其意",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "楚云低，潇潇暮雨，女贞细琐黄花。缡褷寻梦路，群群白蝶，杳杳青霞。荒祠熏圣画，数弦音小圣琵琶。道著履梅姑，是耶还更非耶。",
      "金华。北规明寸镜，青衣綷䌨，常在谁家。镜妆回半面，残脂零粉去，犹恁夭斜。丁丁双啄木，趁朝阳禹步枝丫。催画里，仙人挟弹，打了昏鸦。"
    ]
  },
  {
    "id": "adcfe4db35b900193cff5fc8c5b32c64",
    "title": "祝英台近·丁传靖寄我叔衡遗词，追念昔游，邈焉异世。咏叹弥日，依韵和之",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "断云沈，哀雁远，吟入矮篷里。衰相天身，黄叶六朝寺。十年未了心缘，松涛悲壮，澹一抹巫咸山翠。",
      "平生事。总教梦与云空，泪咽北流水。历乱黄丝，剉檗染离思。也知化鹤归来，苍茫城郭，净眼见病翁齁睡。"
    ]
  },
  {
    "id": "adcfe4db35b900197c292a9373ce9b15",
    "title": "金人捧露盘",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "坏云沈，悲梦在，劫尘荒。问人闲几度沧桑。画图一角，西山烟树极微茫。觚棱晓色，费秋衾泪雨千行。",
      "天人眼，英雄手，神绰约，佛清凉。总禁他转绿回黄。绿阴啼鴂，春来还是看花忙。弦危舞破，道白头怕听伊凉。"
    ]
  },
  {
    "id": "adcfe4db35b9001975be794c0eef429f",
    "title": "阳春新年和天琴，用梅溪韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "画屏山，炉香字，赚得新年春色。春思只如秋，挑茶瓣，饤座还进过中食。萍蓬踪迹。都不问香南雪北。步屐缓趁东风喜，相逢度阡越陌。",
      "蓦重忆金明，题诗处，诗梦冷，僧灰邻笛。鬓丝萧条海客，把吟笺，研谱重拭。梁闲燕子叹息。问崔九江南谁识。总𢬵与一醉千愁了，暮云凝碧。"
    ]
  },
  {
    "id": "adcfe4db35b900193185841035516714",
    "title": "山花子",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "篱外高枝厚朴花。雨晴山鹊语喳喳。斋罢道人无一事，数檐牙。",
      "日与春迟弥澹水，梦随人散没开遮。唤取樵青擎茗碗，碧萝芽。"
    ]
  },
  {
    "id": "adcfe4db35b900196c9be13f81662bda",
    "title": "金缕曲·甲寅端阳",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "满泛雄黄酒。且从容、艾符蒲剑，今年依旧。安石榴花开几朵，太息吾行良久。问客子、不归安否。长月荒唐成毒月，付混元、合子张翁手。何虫豸，强蟠纠。",
      "清江湛湛平无皱。御风来、终南进士，终葵杼首。踏浪吴儿休竞渡，闲看吴娃竞走。尽涂抹、青红新旧。暮色苍然从远至，最高楼、倚望双虹彀。墙角落，鸡虫斗。"
    ]
  },
  {
    "id": "adcfe4db35b900194334969fec67221c",
    "title": "蝶恋花",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "片雨清凉能泼火。生日今朝，莲萼车轮破。旧梦沉思无一可。余生只欠王孙裸。",
      "星影稀微萤影大。暗碧冥蒙，粒黍凝神我。阁阁蛙声新勘过。三官催缴私门课。"
    ]
  },
  {
    "id": "adcfe4db35b9001979a91cc5b8e0b73d",
    "title": "摸鱼子题劳玉初釜山隐居图",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "釜山青，初阳村舍，桐乡昔意滋厚。沧桑朝市都千变，尺步依然周亩。葵麦茂。伴台笠行归，虿发都人妇。杜门窥牖。问天道如何，遗民犹在，太息使君瘦。",
      "人闲世，那得丹砂句漏。萧然环堵五柳。安期仙蹻今何在，缥缈晨霞海右。芝三秀。料一发千钧，荷担心如旧。石头鍊否。憯西北龙吟，东南虫化，天地共搔首。"
    ]
  },
  {
    "id": "adcfe4db35b9001937e8ca0f798ae4d2",
    "title": "眉妩·初月，和韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "乍鱼霞晕里，一掐新黄，奁隙晚妆点。薄妒瑶台影，眉峰蹙，人天寂寞心眼。春宵未展。两纤纤，桂叶描懒。认微步，碧海归来夜，怯罗袜尘浅。",
      "留伴筝和琴散。共玉清寂照，银渚低案。绰约霜娥袂，掺离绪，春江愁夜潮满。钩帘慢卷。只暗尘火树斜见。尽独处常娥，山河影，再生愿。"
    ]
  },
  {
    "id": "adcfe4db35b900195215d61a848baf97",
    "title": "最高楼",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "五更转，睒睒大行星。不寐得先醒。万家梦里浑安帖，九霄露下忒清泠。与丁宁，日莫出，事休生。",
      "也漫道，山河皆幻影。也须信，果瓜成笃病。跳丸去，没前程。螔蝓字画随涎出，蚵蚾鼓吹为官争。碧翁翁，秋自瘦，泪难晴。"
    ]
  },
  {
    "id": "adcfe4db35b9001936f09884f507c5f7",
    "title": "金缕曲",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "健骨金刚锁。任铁围、八风飙起，四洲涛簸。方丈维摩安稳在，时有天花飘堕。有萨波、若师知我。我梦千人石畔去，见生公、说法天龙卧。寿者相，君知么。",
      "寄声笑口应须破。海中占、珠联璧合，再中日可。艮地新年风起处，依旧司天台课。把旧事、重提㦬懡。二老风流相约去，醉长安、市上花三朵。劝汝酒，一杯那。"
    ]
  },
  {
    "id": "adcfe4db35b900199b048370105cf597",
    "title": "霜花腴彊村示我九日词，感和",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "碧澜霁色，敛新寒，秋山为整妆容。碧空禅撩，颠毛病秃，还来落帽西风。人闲断蓬，著泪痕染遍江枫。度关山万里云阴，伤禽不是楚人弓。",
      "古往今来多事，尽牛山坐看，哀乐无穷。坏井蛙声，危柯蚁梦，台边戏马匆匆。骑马老公，莫青袍误了吴侬。仗萸觞辟恶湔愁，愁来还荡胸。"
    ]
  },
  {
    "id": "adcfe4db35b9001934fd0edff09a80d8",
    "title": "念奴娇·曹秋岳竹垞图，今藏王息存处，出以索题，追和元韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "华阳旧馆，记清明上冢，网船归泊。港尾溪头寻踏去，象设孙枝长托。白槿编篱，青松偃盖，想像归田乐。百弓量到，谁家邻比篱落。",
      "何时墙角楼成，水湾门近，醧舫宾重酌。添个玉堂宣唤影，深护层轩修幕。诗派编图，瓣香呈佛，潜采光丘壑。紫薇老矣，飘零长遁江角。"
    ]
  },
  {
    "id": "adcfe4db35b90019e78f8130bf3d59c8",
    "title": "行香子",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "云起从东，云起从西。打蓬蓬大帝蓑衣。鼍鸣是否，鹙秃来兮。总刈要晴，耕要雨，不舒齐。",
      "巧语黄鹂，苦语鷤䳏。泥滑滑竹里鸡啼。谁家祭酒，若个阇黎。任金刚眼，菩萨眼，一眯{目蚩}。"
    ]
  },
  {
    "id": "adcfe4db35b90019e78f81309f64a318",
    "title": "行香子",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "徙倚危楼，旷荡神州。辊天门日月双毬。齐云社蹴，白打钱投。是二郎神，四圣观，趁场不。",
      "雁字言愁，鹿角沈舟。南北风来去无休。可中下脚，输了缠头。总水茫茫，沙浩浩，鬼啾啾。"
    ]
  },
  {
    "id": "adcfe4db35b90019cf49582e6a3ea40e",
    "title": "六丑·用美成韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "问簸钱堂上，尽翌日枭卢几掷。新年旧年，年华蝇扇翼。蛛网禽迹。信马垂鞭去，高桥回首，认槐安谁国。滑稽履舄春芗泽。广鬓香城，飞车绮陌，清歌尔汝怜惜。怪东风多事，入户窥槅。虚堂憩寂。",
      "寄天青海碧。未了平生梦，斟消息。迷离燕雁归客。总连环不断，春愁无极。过人日，梅花岸帻。强含韵，缠慢沉吟律犯，紫霞旁侧。愁不断，船潮社汐。数海桑，叶叶尘尘遍，麻姑记得。"
    ]
  },
  {
    "id": "adcfe4db35b900199926d80b33142947",
    "title": "定风波·寄詽斋",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "暂乞人闲解脱身。安横何用闭樆门。江上秋帆千里影。风正。归途万一妥归魂。",
      "万树梢头敷座坐。云过。朗吟还见洞庭君。一向松涛喧茗碗。鱼眼。先醒原是独醒人。"
    ]
  },
  {
    "id": "adcfe4db35b9001979f83dad37def6d3",
    "title": "十二时慢和鹤林靖韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "木兰花，玉溪悟后，的的假中不二。秋思耗，悲来笑矣。露滴幻香愁蕊。汉国山河，秦关明月，楚客回风意。咽竞气。千载缠绵，鬼带殇戈，莫近汨罗宵济。",
      "夜向晨，斗杓酹地，星霣吠流离碎。如此江山，适来夫子，郁㱅钟山翠。问归人归未，不是漆园早计。大明王，西飞孔雀，覆遍光明金翅。一念千年，十身九界，云海搴衣至。任蟪蛄朝菌，斗诤黄帝岁，此心不去，也非来薏，妙莲华里。"
    ]
  },
  {
    "id": "adcfe4db35b900195f03c07534204eb5",
    "title": "蝶恋花·读橘农詽斋词书后",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "拆破贫儿衣上缕。梦里分明，醒是瞢腾语。门外天涯千里路。到来莫作家乡住。",
      "嚼碎云门玄妙句。空也噇空，饥也知饥处。谁见法身和露柱。无星称上分釐觑。"
    ]
  },
  {
    "id": "adcfe4db35b900192e988a9a839cfd11",
    "title": "喜迁莺·和仁先韵却寄",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "年朝岁暮。向消领湖漘，雁啼柔橹。分轴编诗，倚声写梦，占得忘机逸旅。一向椒芬凝酒，偏是蜡花窥户。重点检旧春衫，一瓣心香荐否。",
      "何处双缟袂，月地归来，白晓冰轮午。照影波清，围炉夜永，几度移宫换羽。零落潜夫旧事，都付补题新句。为邀勒帝台春，回向歌边金缕。"
    ]
  },
  {
    "id": "adcfe4db35b90019d3d697adfb5fd201",
    "title": "紫萸香慢·和彊村九日焦岩登高词",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "轧茱萸，焦岩招手，词人共是仙曹。泛凌江单舸，灵胥眼，海门高。",
      "风雨年年重九，甚今年残照，与暖霜袍。对江山、摇落不是旧题糕。",
      "关塞路，影消梦消。松寥阁自前朝。呼旧酒，炙新螯。",
      "望南山不见，寻寻觅觅，暮暮朝朝。雁来数行题字，回帆掺，荡归潮。",
      "尽人闲难开笑口，桑田掷米，新句得恁相招。愁重痒搔。"
    ]
  },
  {
    "id": "adcfe4db35b90019f97cf41f03647e66",
    "title": "临江仙·缀玉轩主留赠小影，赋此以答",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "五十年来三世相，华胥梦里婆娑。神光离合洛灵过。天花原不落，休著老维摩。",
      "露电无痕仙影在，江南江北愁多。幽香小迟道人歌。梁尘前日绕，柰许袜尘何。"
    ]
  },
  {
    "id": "adcfe4db35b900191368c914d84d664a",
    "title": "临江仙",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "安石榴花开几次，睡乡还在他乡。黄神镌得越巫章。告天烦雀使，酿蜜要蜂王。",
      "楼阁参差无尽意，凭阑惆怅斜阳。惠风吹去禊亭觞。飘零王略帖，数番付元章。"
    ]
  },
  {
    "id": "adcfe4db35b900191368c914b3be3429",
    "title": "临江仙",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "昨日雨寒今日热，午风儿女钗符。大夫角黍意何如。九江山九面，九逝郢魂苏。",
      "满酌雄黄除恶酒，老夫醉颊回朱。三年蓄艾计非疏。南山骑虎去，不见鬼捓揄。"
    ]
  },
  {
    "id": "adcfe4db35b900191368c914933ab73f",
    "title": "临江仙",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "西北浮云车盖去，晚来心与飘风。高楼独上与谁同。名随三老隐，声在九歌终。",
      "不是凭阑无下意，新来筋力添慵。江心桃竹倚从容。音书迟雁字，经本閟龙宫。"
    ]
  },
  {
    "id": "adcfe4db35b900193da43c23f9bd00be",
    "title": "小重山·客有歌鄂王词者，音节慨慷，感而赋此",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "雄剑无端挂壁鸣。秋涛摇废垒，转鼍更。王良阁道照人行。歌宛转，心抱北辰明。",
      "云水谢浮名。客心争日月，预期程。与君回抚伯牙琴。天风静，来有大龙听。"
    ]
  },
  {
    "id": "adcfe4db35b90019710504e379b51aef",
    "title": "摸鱼子彊村写示龙华桃花词，依韵答之。是日寺僧约看花未往",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "谢阇黎，十年禁足，玉鞭忘了春骑。夕阳漫想亭亭影，烘入澄江霞绮。呼角里。道收拾商芝，移种秦源里。鹧鸪啼起。便红雨纷纷，道人悟了，作饭了非计。",
      "伤春目，多少蜂酣蝶戏。不是凉州乐世。散花天姊含颦见，不断花闲兴废。楼笛倚。便吹彻苍龙，难道悲华意。东风休矣。只笑也堪怜，开原多事，鹃血渍襟泪。"
    ]
  },
  {
    "id": "adcfe4db35b90019f6b61cb52adbc105",
    "title": "鹧鸪天·再和彊村韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "别浦徘徊隐钿车。谪仙散诞醉流霞。归来渔子都忘世，去后刘郎不问花。",
      "空色眩，色空嗟。杳然流水到天涯。东皇合念春无主，处处流莺忆故家。"
    ]
  },
  {
    "id": "adcfe4db35b900194334969f83c21403",
    "title": "蝶恋花",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "春在无人行处院。燕语声停，蝶梦花头款。卐字阑干连不断。柔波荡漾银塘满。",
      "两地沉吟三月半。约略行踪，只在蔷薇畔。密语幽期深复浅。袖中锦字分明见。"
    ]
  },
  {
    "id": "adcfe4db35b90019c06ac9f294b9d0cd",
    "title": "南歌子",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "月约寻翻误，春愁梦惯疑。壁弓杯影任娇痴。忘却一彄银约定情词。",
      "子夜歌频变，秦筝调更移。簪花新格写乌丝。认得三星带月小名儿。"
    ]
  },
  {
    "id": "adcfe4db35b900199061d51a6dc7ade5",
    "title": "霜叶飞",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "楚天征雁参差起，斜行北向凄断。低徊重倚木兰桡，殢晴云池馆。悄堤上柳舒青盼，夜来不放红妆绾。总是玉关情，怕缺月窥人丝鬓，寒食春远。",
      "长近酒尾吟边，断肠无处，鹊炉心字千篆。风怀不是绛都春，芳事匆匆换。便千里鹧鸪啼遍，梦魂还滞梨云攓。自料量乌巾角乱，插繁花莫惊泪眼。"
    ]
  },
  {
    "id": "adcfe4db35b9001990bdbd82731be077",
    "title": "满江红",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "岸帻风前，又过了、一年春色。垂杨外、鹊儿喜报，莺儿歌剧。梁燕语闻长叹久，林鹃泪为思归滴。又红肥、绿瘦几多般，催朝夕。",
      "霜鬓老，金杯窄。花易尽，愁何益。怕东君误了，九秋荆棘。鹰到春来能变化，蛇怜风去无踪迹。作大家、儿笑复如何，茵凭侧。"
    ]
  },
  {
    "id": "adcfe4db35b90019154effbd08ca56ec",
    "title": "浪淘沙",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "残照不回头。睇燕危楼。无心秋色有心愁。尽眼垂杨千万缕，踠地丝休。",
      "重叠报章留。黯淡银钩。榆钱飞尽麦人收。长是断无人见处，芳草悠悠。"
    ]
  },
  {
    "id": "adcfe4db35b9001925eb6af797d52ad8",
    "title": "清平乐",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "春风独笑。樱晚棠还早。燕子多情忙不了。今日呢喃谁晓。",
      "清江自惯东流。遥山两点长愁。过了清明上巳，孤他楚尾吴头。"
    ]
  },
  {
    "id": "adcfe4db35b90019e4bd8564b31545ca",
    "title": "少年游·偶闻婢语明日三九",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "九叠屏风取次张。九派下浔阳。九九图中，燕脂催点，春事九回肠。",
      "情知不是长安路，九面误衡湘。稽首灊云，九天司命，九鳸问归装。"
    ]
  },
  {
    "id": "adcfe4db35b900195ef75e0f56d1c024",
    "title": "三姝媚邓尉探梅不果，和彊村韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "花朝三日过。殢江皋，余寒香悭花朵。挂月珊枝，僾西风，想见石公高卧。禅榻沉吟，甚病树仙舟情左。孤负遥期，雪海春浮，梦君吟坐。",
      "莫放箬如船簸。问可有留题，脂粘粉涴。雪暗关山，倩西崦，一笛玉龙吹破。送客诗成，便稳趁橛头单舸。重向莫釐高处，议联青琐。"
    ]
  },
  {
    "id": "adcfe4db35b90019c2ebbe3b53fda638",
    "title": "鹧鸪天",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "散诞青鞋紫领巾。旬休联得自由身。棠妆故是唐宫态，樱品偏矜海国春。",
      "留跘坐，起频申。惜花休便着花嗔。来从天姊观空相，去谢风姨是恶宾。"
    ]
  },
  {
    "id": "adcfe4db35b90019f32f182e5704b46f",
    "title": "浣溪沙",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "残雪楼台似梦中。去年花下惜匆匆。断肠流水又相逢。",
      "海涸尚余清浅碧，泪多难洗两三红。返魂忽证凤林钟。"
    ]
  },
  {
    "id": "adcfe4db35b900197cd0d8f726912f79",
    "title": "齐天乐·徐积畲揽镜图",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "道人心性圆如月，帝网重重无量。百面交光，三生留照，不断字轮明相。蟠龙鼻仰。问青盖何年，玄冥无恙。鬓影春风，倚楼频看自惆怅。",
      "拓本几番相饷。有西池瞻敬，尊那供养。仕至公卿，传宜孙子，多贺国家天上。听声卜响。剩表圣心情，容成知状。不老山人，玉泉饶醉盎。"
    ]
  },
  {
    "id": "adcfe4db35b90019ee44121abec67a54",
    "title": "定风波·题病山松菊障子，李子申画也",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "愁日愁随一线长。流珠去去不商量。长鬣松呼能识我。磥砢。数他夏腊饱风霜。",
      "不用餐英还拂帽。颠倒。梅花红处菊犹香。松下老僧无尽意。庆喜。婆罗勒果叶间藏。"
    ]
  },
  {
    "id": "adcfe4db35b90019725cddd6c50a0826",
    "title": "鹊桥仙·七夕和韵",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "金风似剪，银潢如带，良夜愔愔罗袜。人间已自罢穿针，只天上未忘佳节。",
      "画屏殢楚，金钗诉愿，儿女夜情都别。仙裙永断适石榴红，问此后聘钱谁质。"
    ]
  },
  {
    "id": "adcfe4db35b900198f577025009bc04d",
    "title": "疏影·汤愚峰画菊，仁庵弟属题",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "东篱采罢。是南山一抹，晴翠遥冶。省识秋容，花亦无多，月地灯窗从写。霜前已识西风惯，问霜后峭寒谁怕。向酒边一笑先相看，莲社逃禅归也。",
      "准拟年时重九，龙山旧会处，满插盈把。薏苦苗甘，梦短心长，的的日精不化。秋花不比春花落，早霓额通明帘下。算晚香未要矜持，待返中黄仙驾。"
    ]
  },
  {
    "id": "adcfe4db35b90019d5124b237ff0988e",
    "title": "木兰花慢·寄仁先湖上",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "问南湖湖畔，渔隐话，几人传。有拾得诗成，僧伽伴在，一味诗禅。炉烟夜深香烬，恰十分秋月定光圆。影事琼楼玉宇，归心下噀斜川。词笺写了又重看。",
      "渺渺义熙年。道菊是渊明，渊明是菊，形影神全。觥船。夕阳一棹，唤林翁相约酌寒泉。郁郁门前五柳，不曾摇落江干。"
    ]
  },
  {
    "id": "adcfe4db35b90019cf20f70a3b0f9734",
    "title": "喜迁莺·和止存",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "南湖日暮。尽消遍游尘，总宜船橹。瘴雨飘襟，蛮花侧帽，今日江湖倦旅。为问渔庄蟹舍，何似马人龙户。听夜雨。",
      "暗潮生，还有婆留射否。是处深巷畔，碎远春声，点点都昙鼓。鹤去亭孤，龙移潭冷，望到江莲白羽。几日竹林游迹，拍遍梅边乐句。莫苦忆武昌鱼，试脍宋家霜缕。"
    ]
  },
  {
    "id": "adcfe4db35b9001937f9b07d7263169f",
    "title": "水调歌头·蒋孟蘋得宋刊周密草窗韵语，以密韵榜其楼，索赋词纪之",
    "authorName": "沈曾植",
    "authorId": "adcfe4db35b90019d1457b72d1457b72",
    "dynasty": "清",
    "content": [
      "呼起弁阳叟，还作雅谈无。野语齐东未问，韵语落西湖。不向二宗参话，不共四灵通社，佳句锦囊余。无学亦无病，诗说味同如。",
      "我知君，君靳我，卷还渠。清苕浊霅，无恙仙馆占名区。也有玉田春水，也有碧山新月，个是竹山庐。谁是紫霞叟，还倩上彊朱。"
    ]
  },
  {
    "id": "adcfe4db374a275e79bb00139d44bb2d",
    "title": "江城子",
    "authorName": "屈凤辉",
    "authorId": "adcfe4db374a275ed1457b72d1457b72",
    "dynasty": "清",
    "content": [
      "春雨蒙蒙草色齐。绣帘垂。暮云低。愁听林中，时有一莺啼。",
      "无奈落花留不住，乱红飞过小桥西。"
    ]
  },
  {
    "id": "adcfe4db374def0bd30e459e060cd6f6",
    "title": "菩萨蛮·西山即景",
    "authorName": "郁大山",
    "authorId": "adcfe4db374def0bd1457b72d1457b72",
    "dynasty": "清",
    "content": [
      "西山晴翠苍茫里。杏花枝上莺飞起。飞起带春愁。送来楼上头。",
      "栏杆十二曲。曲曲穿修竹。愿把屋边霞。倩人拿到家。"
    ]
  },
  {
    "id": "adcfe4db374def0b2e562894ed3b9b92",
    "title": "柳梢青·秋夜见《众香词》、《词综》",
    "authorName": "郁大山",
    "authorId": "adcfe4db374def0bd1457b72d1457b72",
    "dynasty": "清",
    "content": [
      "何处钟声。谁家笛韵，最是多情。独步芳阶，芭蕉月上，影落疏棂。",
      "连朝腐草无萤。窗儿外、风清月明。宝篆抛烟，银灯无焰，倍觉凄清。"
    ]
  },
  {
    "id": "adcfe4db375498615cde729ff37a33c8",
    "title": "南柯子·怀珏楼应夫人",
    "authorName": "方怀英",
    "authorId": "adcfe4db37549861d1457b72d1457b72",
    "dynasty": "清",
    "content": [
      "曲沼荷钱碧，繁枝榴火红。行帆流水梦无踪。翘首白云当户、叠奇峰。",
      "梁燕绸缪语，怀人寥寂中。关河百二路重重。难向溪头双鲤、问诗筒。"
    ]
  },
  {
    "id": "adcfe4db3797e77ff137049beeef24bf",
    "title": "阮郎归",
    "authorName": "吴芳华",
    "authorId": "adcfe4db3797e77fd1457b72d1457b72",
    "dynasty": "清",
    "content": [
      "钱塘门外是西湖。峰峦天下无。断桥一望水平铺。楼台入画图。",
      "歌金缕，醉提壶。花鸟破功夫。兰桡日日泛清波，载归明月多。"
    ]
  },
  {
    "id": "adcfe4db37e5ff5997ce7722df3f8d1b",
    "title": "贺新凉答随园先生除夕告存诗",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "一纸飞书至。报随园、烟霞杖履，依然人世。梨枣思传多少客，挽住先生归辔。正好在、红尘游戏。混沌初分老蝙蝠，问生时、谁识何年始。郭璞算，虚言耳。",
      "贺诗此日应千纸。想开缄、梅花风里，猿欢鹤喜。诗世界宽无历劫，如此神仙有几。真别有、人间天地。明日岁华新又是，□壶中、甲子从头起。松柏寿，自难纪。"
    ]
  },
  {
    "id": "adcfe4db37e5ff599b02ba6d9101ba79",
    "title": "菩萨蛮",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "疏帘燕去芳菲歇。梧桐门掩清秋月。羁客梦难成。暗虫啼到明。",
      "薄霞消醉脸。灯淡银屏掩。风露小阑干。画楼寒漏残。"
    ]
  },
  {
    "id": "adcfe4db37e5ff599b02ba6d6555b09c",
    "title": "菩萨蛮",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "新槐绿润荧光小。银屏寒浅炉烟袅。漏断雨声残。烛花和泪弹。",
      "白云何处定。目尽归鸿影。今夜布帆风。乱山知几重。"
    ]
  },
  {
    "id": "adcfe4db37e5ff59a66317860135035a",
    "title": "更漏子",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "绿阴浓，红雨乱。无奈春归人远。梁燕去，塞鸿来。闲阶生暗苔。",
      "长亭路。分襟处。惆怅画屏烟树。流水远，夕阳沉。倚栏千里心。"
    ]
  },
  {
    "id": "adcfe4db37e5ff59f531b0125519c2f9",
    "title": "沁园春·口",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "薄染轻朱，艳传樊素，一点红凝。爱杏花楼畔，吹箫气怯，海棠风里，掩笛音清。玉甲偎腮，金钗剔齿，界破盈盈半颗樱。严妆罢，吮豪端螺子，染上微青。",
      "秋千欲上还停。怕汗湿冰肤喘未胜。忆午窗慵绣，彩绒半唾，春潮消渴，花露偷噙。敛黛将吁，低鬟欲笑，一度沉吟万种情。堪怜甚，更戏调鹦鹉，软语轻轻。"
    ]
  },
  {
    "id": "adcfe4db37e5ff599915d651bd50eea8",
    "title": "沁园春·指甲",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "云母裁成，春冰碾就，裹住葱尖。忆绿窗人静，兰汤悄试，银屏风细，绛腊轻弹。爱染仙葩，偶挑香粉，点上些儿玳瑁斑。支颐久，有一痕钩影，斜印腮间。",
      "摘花清露微沾。剖绣线、双虹挂月边。把霓裳悄拍，代它象板，藕丝自雪，掐个连环。未断先愁，将修更惜，女伴灯前比并看。销魂处，向紫荆花上，故逞纤纤。"
    ]
  },
  {
    "id": "adcfe4db37e5ff595ab97d7e83a7dd7d",
    "title": "少年游",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "红袖传杯，琵琶度曲，常记共清游。杏子香中，海棠花底，低按小梁州。",
      "十年多少沧桑事，水逝与云流。引凤台空，弄箫人远，回首不胜愁。"
    ]
  },
  {
    "id": "adcfe4db37e5ff59f29ff18edce52ee6",
    "title": "点绛唇",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "一幅轻帆，白萍香里西风满。洞庭秋晚。木落山容浅。",
      "隔浦人家，望处炊烟断。斜阳转。落霞孤雁。归梦潇湘远。"
    ]
  },
  {
    "id": "adcfe4db37e5ff5925eb6af74980ea8b",
    "title": "清平乐",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "小庭深处。双燕窥帘语。柳到春阑无意绪。禁不住东风絮。",
      "杏梢残日啼莺。池塘草暖烟生。却忆年时景况，满城疏雨清明。"
    ]
  },
  {
    "id": "adcfe4db37e5ff59d58f9e13bd34d881",
    "title": "沁园春·题拈花微笑图",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "几叶华严，五千道德，今归一家。喜丹炉烧罢，长留诗卷，蒲团坐破，不著袈裟。称意如斯，无忧果尔，消受朝岚与夕霞。披图处，羡人间清福，几个如它。",
      "东风兰又生芽。正欢喜、庭前绕膝哗。写心中静境，半桥流水，眼前真趣，万树梅花。三味同参，夙根顿悟，却索芜词到绛纱。拈枝笑，把江毫剩彩，分与些些。"
    ]
  },
  {
    "id": "adcfe4db37e5ff592c5e7919342e3202",
    "title": "点绛唇·草",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "酥雨匀来，萋萋先遍江南地。杏花风细。漠漠和烟翠。",
      "燕子归来，休向高楼倚。斜阳里。天涯无际。离恨年年起。"
    ]
  },
  {
    "id": "adcfe4db37e5ff59a70ca6164dbf3cdd",
    "title": "点绛唇·杨花",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "啼老莺声，乱飘晴雪无人径。小阑闲凭。扑袖东风冷。",
      "冉冉蒙蒙，昼永垂帘静。慵难整。雨馀烟暝。一片春愁影。"
    ]
  },
  {
    "id": "adcfe4db37e5ff59f29ff18e93e3a93c",
    "title": "点绛唇",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "黄鹤楼头，塞鸿声里清秋暮。水边归路。人立斜阳渡。",
      "十二屏山，有个人凝伫。知何处。暝烟残雾。几点潇湘树。"
    ]
  },
  {
    "id": "adcfe4db37e5ff590e1fcc8372be71a8",
    "title": "菩萨蛮·中秋",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "纤云散尽蝉声歇。一杯自酹团圆月。人在小层楼。星河处处秋。",
      "阑干清影满。光近嫦娥远。来岁复如何。去年风雨多。"
    ]
  },
  {
    "id": "adcfe4db37e5ff599b02ba6d568e3a3a",
    "title": "菩萨蛮",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "迢迢不断天涯路。今宵又向芦汀住。梦断酒初醒。雁声疑橹声。",
      "满蓬霜似水。渺渺情千里。残月在孤舟。故人何处楼。"
    ]
  },
  {
    "id": "adcfe4db37e5ff599b02ba6d68a50dd4",
    "title": "菩萨蛮",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "一番凉意梧桐雨。流莺飞入帘深处。灯背小屏风。玉阶啼暗虫。",
      "漏残秋梦短。那更闻新雁。消尽水沉香。客愁今夜长。"
    ]
  },
  {
    "id": "adcfe4db37e5ff5950b63f4adbb2292b",
    "title": "昭君怨",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "风起满庭飞絮。花落一帘春雨。芳草似离情。逐时生。",
      "昔日天涯旧路。欹枕屏山无数。故里又清明。语流莺。"
    ]
  },
  {
    "id": "adcfe4db37e5ff59a8d5b4a60e987a3a",
    "title": "齐天乐·题松枝引鹤图",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "长天过雨尘氛少，遥峰正衔西景。写倦黄庭，翻馀秋水，半榻茶烟人静。轻衫笠冷。趁满目烟霞，怡神适兴。万壑松涛，翠阴吹下羽衣影。",
      "翛然倚风长唳，亭亭尘外表，吟韵相应。珠树秋寒，瑶台夜永，清梦三更露警。高怀谁领。但自把松枝，引来幽径。却过前溪，为人留画境。"
    ]
  },
  {
    "id": "adcfe4db37e5ff596ee5fa94cc992d11",
    "title": "点绛唇·晚泛",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "欸乃声来，一行惊起冲波鹭。柳边柔橹。落日人争渡。",
      "水色山光，载得归南浦。天将暮。残钟何处。却指烟中树。"
    ]
  },
  {
    "id": "adcfe4db37e5ff5925eb6af7a85b9381",
    "title": "清平乐",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "淡烟浓雾。一幅凄凉谱。人在江南啼鸟处。行尽绿芜春雨。",
      "杏花梢际帘钩。玉箫声里琼瓯。离梦不知近远，月明夜夜层楼。"
    ]
  },
  {
    "id": "adcfe4db37e5ff598380ded93785dba6",
    "title": "水调歌头·题三朵花绣合卷",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "芍药筱园盛，占断古扬州。多少双头并蒂，相对也应羞。二十四番风信，二十四桥月色，都付与梢头。恰是三山客，来作五云游。",
      "聚三花，围五萼，起重楼。知为使君风雅，芳谱教重修。韵倩黄荃笔写，色借灵芸丝续，名仗探花留。低却琼花品，赢得牡丹筹。"
    ]
  },
  {
    "id": "adcfe4db37e5ff59f29ff18ede505814",
    "title": "点绛唇",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "昼楼沉沉，绿阴转午人初醒。小阑风定。点点杨花影。",
      "一缕游丝，趁暖萦芳径。香消鼎。画堂巢冷。燕去帘钩静。"
    ]
  },
  {
    "id": "adcfe4db37e5ff59f32f182e0f1d53ed",
    "title": "浣溪沙",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "一抹青山晓雾遮。半塘春水画桥斜。垂鞭无语听啼鸦。",
      "玉笛声中飞燕子，秋千影里出桃花。绿杨门巷是谁家。"
    ]
  },
  {
    "id": "adcfe4db37e5ff599b02ba6d65dc6b61",
    "title": "菩萨蛮",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "绣帘风定炉烟直。碧纱窗外垂杨色。微雨杏花残。小庭生薄寒。",
      "天涯幽思远。双燕归来晚。烟草满平芜。春山闻鹧鸪。"
    ]
  },
  {
    "id": "adcfe4db37e5ff5986a1ebc3bfa968a3",
    "title": "菩萨蛮·秋夜同碧梧姊联句",
    "authorName": "孙云鹤",
    "authorId": "adcfe4db37e5ff59d1457b72d1457b72",
    "dynasty": "清",
    "content": [
      "玉阶人静啼虫寂。银屏梦断砧声急。疏树带微霜。小楼秋思长。",
      "一窗灯欲烬。叶叶西风紧。深夜莫凭栏，月高清影寒。"
    ]
  },
  {
    "id": "adcfe4db385f34464ced88785c96d528",
    "title": "鸡叫子春烟",
    "authorName": "李淑媛",
    "authorId": "adcfe4db385f3446d1457b72d1457b72",
    "dynasty": "清",
    "content": [
      "带雾连云轻冉冉。朦胧浮翠深还浅。若非淡扫柳梢头，定教浓抹桃花面。"
    ]
  },
  {
    "id": "adcfe4db385f3446298ebd83dfde5855",
    "title": "醉桃源碧潭旧业",
    "authorName": "李淑媛",
    "authorId": "adcfe4db385f3446d1457b72d1457b72",
    "dynasty": "清",
    "content": [
      "秋千深处是谁家。红楼垂柳遮。一帘香雨锁秋花。虚堂闻落钗。",
      "凝望处，驻香车。愁思绕窗纱。写他闲恨入琵琶。惊飞鹳影斜。"
    ]
  },
  {
    "id": "adcfe4db385f34466fb662263b8a8358",
    "title": "秦娥点绛唇",
    "authorName": "李淑媛",
    "authorId": "adcfe4db385f3446d1457b72d1457b72",
    "dynasty": "清",
    "content": [
      "春渐老。轻扬翠幕兰风好。兰风好。纱窗窈窕。柳浪啼莺晓。",
      "屏山寂寞炉烟袅。露华颗颗凝芳草。凝芳草。海棠睡觉。依旧迎人笑。"
    ]
  },
  {
    "id": "adcfe4db39cb785c9217a2651ca217b6",
    "title": "捣练子·梅花",
    "authorName": "张传",
    "authorId": "adcfe4db39cb785cd1457b72d1457b72",
    "dynasty": "清",
    "content": [
      "皎似雪，洁如霜。分外清幽一种香。可爱冰心甘冷淡，几枝疏影照斜阳。"
    ]
  },
  {
    "id": "adcfe4db39cb785c4ba723a14e378672",
    "title": "浪淘沙·秋夜",
    "authorName": "张传",
    "authorId": "adcfe4db39cb785cd1457b72d1457b72",
    "dynasty": "清",
    "content": [
      "霜薄未曾严。金粟初添。暮山晴碧淡冰蟾。月姊怜香思照影，尽揭云帘。",
      "寒到尚迟淹。趁暖裁缣。闲愁端不上眉尖。挑起银灯消永漏，彩线重拈。"
    ]
  },
  {
    "id": "adcfe4db39cb785cf697609105cac3ab",
    "title": "虞美人·春晴",
    "authorName": "张传",
    "authorId": "adcfe4db39cb785cd1457b72d1457b72",
    "dynasty": "清",
    "content": [
      "荼縻架上莺声细。也道春光丽。轻寒轻暖养花天。早有牡丹几种、色鲜妍。",
      "晴丝抱逗残红片。兜住垂杨线。游人半为踏青归。恐怕妒花风雨、两相催。"
    ]
  },
  {
    "id": "adcfe4db39debb08db03958db9a31009",
    "title": "南乡子·秋夜纳凉",
    "authorName": "吴青莲",
    "authorId": "adcfe4db39debb08d1457b72d1457b72",
    "dynasty": "清",
    "content": [
      "独坐擘蛮笺。小院蛩吟雨过天。秋月纤纤秋汉净，迟眠。睡鸭香消袅细烟。",
      "悄倚画栏边。素袂临风雅欲仙。人影娟娟花影瘦，堪怜。赢得新凉又一年。"
    ]
  },
  {
    "id": "adcfe4db39e8daa561cdb135abb3d405",
    "title": "鬓云松令·叠字词",
    "authorName": "吴承勋",
    "authorId": "adcfe4db39e8daa5b49c63fab49c63fa",
    "dynasty": "清",
    "content": [
      "掩纹纱，开宝鼎。一树梧桐，一树梧桐影。络纬啼烟秋欲暝。翠玉楼前，翠玉楼前井。",
      "凤衾寒，鸳帐冷。好梦无端，好梦无端醒。离别团圆今夜并。愁依阑干，愁依阑干等。"
    ]
  },
  {
    "id": "adcfe4db39f8e3b771120db5bedc5c94",
    "title": "点绛唇·即景",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "剪剪春寒，绿杨如梦花如笑。数声啼鸟。帘幕东风峭。",
      "九十韶光，一半空过了。闲吟啸。夕阳芳草。到眼添诗料。"
    ]
  },
  {
    "id": "adcfe4db39f8e3b7be6752adf1d6790c",
    "title": "点绛唇·送春",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "满地榆钱，笑伊难买春光住。落花飞絮。脉脉添愁绪。",
      "春去春来，试问归何处。垂杨树。几番烟雨。绿遍江南路。"
    ]
  },
  {
    "id": "adcfe4db39f8e3b73c258ee92d068722",
    "title": "点绛唇·水仙花",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "倩影疏香，二妃微步潇湘渚。凌波容与。缟袂迎风举。",
      "仙骨珊珊，耐得风霜妒。邀花语。留花小住。结个消寒侣。"
    ]
  },
  {
    "id": "adcfe4db39f8e3b78c1adbb6eb57c563",
    "title": "浪淘沙·桂花",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "清露洗晨妆。金粟初黄。广寒分种向雕廊。携手试来花下立，袖惹天香。",
      "翠叶拂银床。占断秋光。一枝亲折赠檀郎。他日宫花探上苑，一样芬芳。"
    ]
  },
  {
    "id": "adcfe4db39f8e3b7a4f7e2955ef2023a",
    "title": "卜算子·秋夜即事",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "长昼苦无聊，又是黄昏后。沐罢兰汤试晚妆，难展眉峰皱。",
      "深院掩重门，人比黄花瘦。新月娟娟上画栏，故照人怀袖。"
    ]
  },
  {
    "id": "adcfe4db39f8e3b7b0a908490cb11a78",
    "title": "卜算子·志感",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "生小弄聪明，反被聪明误。一寸蕉心束万重，惯惹闲愁绪。",
      "休咏白头吟，不喜伤心句。愿化金炉一缕烟，宛转成灰炷。"
    ]
  },
  {
    "id": "adcfe4db39f8e3b7870f9398174c6891",
    "title": "菩萨蛮·春晚口占",
    "authorName": "王梦兰",
    "authorId": "adcfe4db39f8e3b7d1457b72d1457b72",
    "dynasty": "清",
    "content": [
      "一声百舌啼金井。海棠枝上燕支冷。小院燕双飞。湘帘镇日垂。",
      "薄寒轻似水。慵把阑干倚。墙角杏花残。临风翠袖单。"
    ]
  },
  {
    "id": "adcfe4db3a114c398cef9efaf7d6db8b",
    "title": "唐多令·秋海棠",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "何处问红妆。花开总断肠。便无风也自悽怆。者是离魂魂外影，有寒月、总昏黄。",
      "巧与借韶光。斜阳冷到窗。奈朱颜已是秋娘。淡染胭脂轻著粉，恁消受、晚来凉。"
    ]
  },
  {
    "id": "adcfe4db3a114c3973837aca7704b840",
    "title": "浣溪沙·秋千",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "一簇娇红一缕烟。东风装点杏花天。垂阳影里架秋千。",
      "素绮衫飘蝉翼薄，红罗鞋绣凤头尖。踏青偏有许多闲。"
    ]
  },
  {
    "id": "adcfe4db3a114c3969bd88dcf815647d",
    "title": "踏莎行·花朝",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "绿拥螺鬟，青描燕尾。天涯芳信垂杨里。二分春色到花朝，一分先自随流水。",
      "阑曲堪凭，楼高休倚。东风怕到销魂地。莫言对酒便忘愁，千杯难泼愁如海。"
    ]
  },
  {
    "id": "adcfe4db3a114c3929b3d4e7f87415c1",
    "title": "桂殿秋·晚眺",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "帆影去，绿潺湲。鸬鹚飞破白芦烟。闲云来去浑无定，山影依稀日半衔。"
    ]
  },
  {
    "id": "adcfe4db3a114c39f025650a82d94316",
    "title": "扬州慢·题白石小像",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "一代词宗，半生落拓，布衣空老江湖。论先生□□，合伴林逋。记吹得、玉箫声彻，小红低唱，此亦仙乎。□马藤花下，不堪泪洒啼鸪。",
      "暗香疏影，问梅花、消息何如。纵乌帽风流，龙眠图画，但写眉须。三十六陂烟雨，更谁怜、一棹菰蒲。独巢湖一曲，至今犹自追摹。"
    ]
  },
  {
    "id": "adcfe4db3a114c39ac776f163cc64bc7",
    "title": "念奴娇·白荷花",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "天然爱好，却轻妆淡冶，盈盈堪掬。记得杨妃新浴罢，早与安排金屋。水佩低徊，冰肌绰约，可许消尘俗。素娥多态，广寒移去同宿。",
      "不见带雨梨花，迷离疏影外，娇容似沐。只恐西风容易起，写入相思一曲。争似凌波，云鬟雾鬓，映得人如玉。横塘秋悄，相看应妒波绿。"
    ]
  },
  {
    "id": "adcfe4db3a114c39772925ba8a9d8383",
    "title": "台城路和雁邱词",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "扣空秋影函江碧，双双死生相许。矰羽飞来，柔肠遽折，望断潇湘烟雨。斜阳远渡。只垄上西风，尚留咽语。汾水惊泷，至今犹□带凄楚。",
      "谁歌河满古调，为君双泪落，凭吊千古。蓼影分红，残碑晕绿，别有伤心无数。返魂香炷。愿化作鸳鸯，依然飞去。谱入哀弦，一声声更苦。"
    ]
  },
  {
    "id": "adcfe4db3a114c392e0a45010c0fc145",
    "title": "减字木兰花·舟中晚照",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "盈盈一水。淡绿浓青分燕尾。天际苍茫，不是征人不断肠。",
      "夕阳倒影。风定波平船自稳。碧草迢迢。过了长桥又短桥。"
    ]
  },
  {
    "id": "adcfe4db3a114c39eb909e9ddf021e5d",
    "title": "醉花阴·步漱玉韵",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "午睡偏宜消永昼。香爇金炉兽。花影故迟迟，卷起珠帘，帘外凉飔逗。",
      "敲棋直到三更后。映绿灯红袖。休道不寻思，斗得双眉，暗蹙春山瘦。"
    ]
  },
  {
    "id": "adcfe4db3a114c3900db57ed52909df3",
    "title": "双双燕·归燕",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "花朝过了，看帘幕深深，乍喧还冷。雕梁似昨，寂寂绣窗人静。且向花间问讯。怎花亦、无言似恨。飘然渡过前轩，忙煞秋千月影。斜趁。",
      "东风去迅。正结伴归来，夕阳红尽。似曾相识，暗把乌衣重认。认是江山粉本。又无奈、黄昏时近。愁损曲曲柔肠，化作相思寸寸。"
    ]
  },
  {
    "id": "adcfe4db3a114c3987dbecdee5ed471f",
    "title": "踏莎行·送春",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "草软晴郊，花飞南浦。春归既是春来处。留春无计送春行，行行目断西陵路。",
      "寂寂池塘，深深院宇。年年好景愁中度。今朝才却送愁归，无端又被愁留住。"
    ]
  },
  {
    "id": "adcfe4db3a114c39d5cf24b1b15867bb",
    "title": "相见欢",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "归期总是无期。寄相思。只在淡红芍药、白蔷薇。",
      "人如醉。空垂泪。立多时。不觉隔帘凉透、一丝丝。"
    ]
  },
  {
    "id": "adcfe4db3a114c39e429ae79a6c2787a",
    "title": "如梦令",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "遥夜夜凉如水。晓起冷清清地。小雨一丝丝，欲避愁城无计。",
      "无计。无计。帘外海棠花睡。"
    ]
  },
  {
    "id": "adcfe4db3a114c3935550cd5d7df6063",
    "title": "绮罗香·雪意，和钱塘吴诵芬",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "雾影低迷，烟痕作态，为酿一天寒艳。清冷如斯，谁把玉奴频唤。看樽前、起舞因风，渐帘外、飞花成片。甚闲情、整日恹恹，望云不远望人远。",
      "是谁高卧偃，不觉光阴暗度，梅花开遍。做不成春，偏向春来消散。问灞桥、诗思谁传，算只有、幽人缱绻。更那堪、白发萧萧，望青山不见。"
    ]
  },
  {
    "id": "adcfe4db3a114c391f37425852f2d4f3",
    "title": "长亭怨慢腊梅",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "饶枝缀、黄金娇蕊。绰有微香，嚼来无味。记取春阑，海棠花下烛频灺。岸容何似，偏未解、垂怜意。不是素心人，怎怪得、朦胧如睡。",
      "古驿。待持将赠远，此去故人千里。江南消息，早又报、时逢腊尾。料应是、笑我冬烘，叹只有、篱边堪倚。莫去逐芳菲，还共幽人垂泪。"
    ]
  },
  {
    "id": "adcfe4db3a114c395f2315ee2167d4ac",
    "title": "台城路儿子受祺通籍后，仍从戎，山左军事方殷，不容以思亲误之，书此以勖其志",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "宫袍不把兜牟换，应怜绝裾温峤。旗拥银螭，符分玉虎，未许刀环唱早。欃枪待扫。愿绘上麒麟，传来画稿。千里燕云，多应回首扰怀抱。",
      "秋风莼脍纵好，便早脱征衫，依旧难了。塞雁归迟，戍人望远，梦里泰山云绕。关山非道。知汝意皇皇，余怀渺渺。月朗明湖，此情应共照。"
    ]
  },
  {
    "id": "adcfe4db3a114c3923f0fb080b310fd3",
    "title": "疏影·菊花",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "芳红尽歇。剩逸艳幽香，还更清绝。花瘦如人，情淡于春，阅尽几多炎热。蛾眉虽自伤迟暮，珍重得、此生晚节。对一樽、疏影横斜，酽得醉来颜色。",
      "人道秋光老也，纵霜严露冷，犹任催折。寂寂东篱，几度黄昏，剩有残枝待月。幽人不与怜憔悴，更何许、空山太息。尽断魂、风雨重阳，守我向时孤洁。"
    ]
  },
  {
    "id": "adcfe4db3a114c3957659484efda7389",
    "title": "长相思",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "秋风清。秋云轻。镜里秋人病不禁。秋声枕上听。",
      "秋山青。秋水平。江上秋花送客程。秋潮逐浪生。"
    ]
  },
  {
    "id": "adcfe4db3a114c394c71d622b3e1ea41",
    "title": "转应曲",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "芳草。芳草。绿遍西陵古道。小楼生怕登临。",
      "况值江南暮春。春暮。春暮。帘幕家家飞絮。"
    ]
  },
  {
    "id": "adcfe4db3a114c3987fd27f917ae1650",
    "title": "醉春风",
    "authorName": "唐蕴贞",
    "authorId": "adcfe4db3a114c39d1457b72d1457b72",
    "dynasty": "清",
    "content": [
      "玉碗冰蛆酒。银甲调筝手。甘州歌罢又伊州，骤。骤。骤。南浦春归，小园花落，绿窗人瘦。",
      "蚱蜢瞿塘口。载得相思否。午潮落尽暮潮生，咒。咒。咒。南浦春回，小园花好，绿窗人寿。"
    ]
  },
  {
    "id": "adcfe4db3a47e265ee3931d28e8ec407",
    "title": "减字木兰花·病中",
    "authorName": "张学象",
    "authorId": "adcfe4db3a47e265d1457b72d1457b72",
    "dynasty": "清",
    "content": [
      "病慵思睡。可怜一日长如岁。转转无聊。蹙损蛾眉瘦损腰。",
      "三生缘浅。凤台不遇吹箫伴。写恨盈篇。几度追思李易安。"
    ]
  },
  {
    "id": "adcfe4db3a47e265c02129041608e302",
    "title": "满江红·秋夜自伤",
    "authorName": "张学象",
    "authorId": "adcfe4db3a47e265d1457b72d1457b72",
    "dynasty": "清",
    "content": [
      "蕉影横窗，又点染、一番秋色。谁信道、岁华如旧，画楼今夕。天末飞鸿难诉与，帘前明月曾相识。想当初，已误总难追，今无及。",
      "千种事，休重忆。千种恨，书盈帙。叹三生缘薄，泪珠空滴。偏是王郎逢谢氏，不教仙女随张硕。想徒然，满腹尽文章，成虚掷。"
    ]
  },
  {
    "id": "adcfe4db3a47e265919f759965bcd5c4",
    "title": "蝶恋花·哭严氏甥女",
    "authorName": "张学象",
    "authorId": "adcfe4db3a47e265d1457b72d1457b72",
    "dynasty": "清",
    "content": [
      "断送韶华风雨横。桂茁兰芽，顿使轻轻殒。幄里馀香花下影，燕归犹自呢喃问。",
      "荀倩神伤潘岳咏。凤去台空，留得人琴恨。艳魄芳魂知远近，化为蝴蝶枝头并。"
    ]
  },
  {
    "id": "adcfe4db3ad848c95a7bb62c1c202924",
    "title": "蝶恋花·客中感春",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "侬似浮萍漂泊里。不道留侬，到便侬留住。柳絮随风花落处。为侬又惹闲情绪。",
      "红泪抛残无一语。滚滚难描，最是伤春句。试问荼蘼开似许。如何春又将归去。"
    ]
  },
  {
    "id": "adcfe4db3ad848c95643a4b11e156501",
    "title": "凤栖梧·春草",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "廉纤丝雨春阴重。嫩草平铺，低把金鞍鞚。绿遍天涯无半缝。怜伊岁岁和愁种。",
      "飞絮落花都不动。斗帐微寒，自做池塘梦。明日踏青谁与共。芳郊怕损鞋头凤。"
    ]
  },
  {
    "id": "adcfe4db3ad848c9e630254df6950a65",
    "title": "荷叶杯·归思",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "小立黄昏庭院。难见。残月又如钩。",
      "谁怜独自拥衾裯。愁么愁。愁么愁。"
    ]
  },
  {
    "id": "adcfe4db3ad848c9e630254d03ab5dfb",
    "title": "荷叶杯·归思",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "忽听雁声凄警。哀哽。清泪滴罗帏。",
      "小腰应减旧时围。归么归。归么归。"
    ]
  },
  {
    "id": "adcfe4db3ad848c91665e41a83e469f5",
    "title": "画屏秋色重九登姑苏城上作",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "鹤市登高日。舒倦眼、万叠青山攒碧。天外归帆，天际归云，断桥人寂。花草记吴宫、但野烧荒原堆积。且放却、登山屐。听城内哀笳，城边画角，无数通侯高第，建牙荣戟。",
      "追昔。可胜悽恻。麋鹿散、苍茫无极。阖闾基址，淮张宫殿，顿成遣迹。欹帽战西风，凭栏泪湿穷途客。短发萧丝槭槭。诸事总飘零，只有清秋过雁，凄断高楼颜色。"
    ]
  },
  {
    "id": "adcfe4db3ad848c98b9afbaf16cb5a43",
    "title": "念奴娇·题陈其年乌丝词",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "彼髯何也，吐乌丝小字、公然满幅。细嚼高吟三百遍，句句响过哀玉。被冷香残，酒醒灯灺，最怕霜毫秃。而今绝妙，依稀燕泥梁屋。",
      "却忆去岁春风，吴门绝句，数首江烟绿。谓与高人元叹说，许我香奁堪续。吹裂银笙，拓残金戟，一任歌徵逐。何时斗酒，与君泛愁千斛。"
    ]
  },
  {
    "id": "adcfe4db3ad848c99add8988c177bea8",
    "title": "浣溪沙·寿云间宗人五十，宗人为相国曾孙，年少从军，兼工书法",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "青鬓童颜五十人。征衫空染洛阳尘。还看使酒傲平津。",
      "丹鼎乍调云母屑，蛮笺初写洛川神。右军书法是前身。"
    ]
  },
  {
    "id": "adcfe4db3ad848c9eea3297188e80ad2",
    "title": "南柯子·咏睡鹦鹉",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "绮阁抛红豆，珠帘下玉钩。低垂双翅绿云柔。报道鹦哥睡也，小窗幽。",
      "粉蝶花梢过，流莺枝上愁。凭渠梦到陇西头。怕是醒时多语，不曾休。"
    ]
  },
  {
    "id": "adcfe4db3ad848c9f1da21276fb85384",
    "title": "满江红·寿禾中严质人",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "甲子重开，看双鬓、丝丝记取。休回首、高歌亢节，壮怀几许。击碎唾壶冰一片，蠹残书卷香千缕。待葛巾、野服友柴桑，翁为主。",
      "君平肆，谁堪与。子陵钓，空延伫。指南山作寿，苍崖高踞。华萼堂中迷昼锦，鸳鸯湖畔看烟雨。但芒鞋、竹杖偏山川，无他语。"
    ]
  },
  {
    "id": "adcfe4db3ad848c9f1da21277f5e4643",
    "title": "满江红·寿禾中严质人",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "彩鹢初停，柳塘外、碧波新涨。更堪喜、寒山夜半，钟声无恙。诗句自疑湘水阔，赋心却在梅花上。愧书生、餐字顿忘饥，神仙饷。",
      "抚瑶瑟，清音漾。最难和，高山唱。况新愁未洗，旧愁重酿。踯躅未能摹俊鹃，伶仃窃愿支筇杖。看穷途、俯首欲无言，萧骚状。"
    ]
  },
  {
    "id": "adcfe4db3ad848c9f1da212710820519",
    "title": "满江红·寿禾中严质人",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "泪洒江干，添几尺、桃花春涨。想别后、篷窗千里，布帆无恙。忽寄短书看未了，重挑离恨眉尖上。感君情、缕缕几千言，江鱼饷。",
      "忆昨岁，萍踪漾。恰相遇，同欢唱，更吹箫市里，垆头沽酿。玩世吾从方朔醉，登山君觅卢敖杖。到而今、去住总飘零，真无状。"
    ]
  },
  {
    "id": "adcfe4db3ad848c9f1da212710aba3e3",
    "title": "满江红·寿禾中严质人",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "十里芜城，风景异、漫天飞雪。叹半载、蹇驴皂帽，空弹长铗。雁字不传云外信，梅花正忆窗前月。望乡关、咫尺路偏迷，堪呜咽。",
      "画虎志，终消歇。雕虫手，遭摧折。笑寒宵拥被，鹿裘如铁。世态何须防面冷，丈夫原不因人热。看热肠、清泪几销磨，英雄血。"
    ]
  },
  {
    "id": "adcfe4db3ad848c977da35e125dbf2c7",
    "title": "浪淘沙·岁暮风雪客邗江，同家安士作",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "残腊北风骄。雪压江潮。愁多怕听广陵涛。冻折梅花香梦冷，且度寒宵。",
      "孤雁叫江皋。归路萧条。玉钩斜畔影空遥。记取廿桥明月夜，几处吹箫。"
    ]
  },
  {
    "id": "adcfe4db3ad848c9942d4d0fd3286617",
    "title": "贺新郎·庚戌九月为既庭师五帙，浪迹燕齐，未获捧觞称庆，隔岁归来，绘云松图补祝，时辛亥正月望后，梅花盛开日也",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "玉磬山房好。算从前、风流文沈，真堪压倒。绝学河汾还记取，莫问蓬莱瀛岛。喜立雪、门庭却扫。欹帽巡檐无个事，索梅花、铁笛舒长啸。谁种就，金光草。",
      "子云阁上欣相召。指狂奴、频年漂泊，雪泥鸿爪。同学少年都不贱，只有侯芭渐老。直愧煞、文章庾鲍。弹铗归来空袖手，话秦松、记得烟云绕。聊绘取，期壶峤。"
    ]
  },
  {
    "id": "adcfe4db3ad848c96608f45df30518e3",
    "title": "菩萨蛮·渡江",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "六朝都被江潮打。兴亡阅尽今非也。滚滚水东流。难浇万斛愁。",
      "风恬鱼浪簇。帆影摇空绿。往事恨难平。降帆出石城。"
    ]
  },
  {
    "id": "adcfe4db3ad848c92b24637fb6ad1645",
    "title": "水龙吟·维扬旅店和壁上韵，时壬子清明后一日",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "卖饧时节征尘，淡烟微雨轻相逗。羁怀暗数，客思重悲，泪珠沾袖。锦缆何归，绿杨空遍，也应参透。向雷塘风景。朱楼畔淮，安排带围消瘦。",
      "今夜稿砧别后。香闺幽梦曾知否。银鱼信断，绣帏烟烬，那堪回首。绿鬓全非，青山不老，且衔尊酒。倩邗关阵阵，东风吹落，满街残漏。"
    ]
  },
  {
    "id": "adcfe4db3ad848c9b45f805e10fbcb99",
    "title": "蝶恋花·送沈又文随宋荔裳先生入蜀，同伯紫、蛟门、湘草、雪客、纬云、元礼及家方虎作",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "天际巴流锦字缬。栈道云深，好扈严公节。一曲骊驹歌未歇。柳绵乱落疑残雪。",
      "拍遍阑干声正阕。带减堪怜，准傋愁肠绝。玉笛梅花吹又彻。休听杜宇枝头月。"
    ]
  },
  {
    "id": "adcfe4db3ad848c9087231f9e57355ee",
    "title": "风入松·旗亭小饮同檗子、亦友、方虎、雪客、古直、法乳",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "青春游侠去江东。六博场中。旗亭对酒花如雪，当垆侧、烂醉吴侬。指点绿杨蘸水，赢他紫马嘶风。",
      "伟长文笔少瑜工。燕市相逢。吹箫击筑悲歌里，谁怜惜、爨后枯桐。只有石头周顗，典衣埋骨堪从。"
    ]
  },
  {
    "id": "adcfe4db3ad848c971a3ad40e3df8365",
    "title": "沁园春·校镌七十二芙蓉词成，上合肥龚先生，用陈其年韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "我爱先生，兰畹花间，亦复为之。想琼楼玉宇，闲抛锦字，晓风残月，偶逗相思。夺却骚坛，撇残狂客，黄绢重题少妇辞。还须谱，倩银筝翠管，玉轸金徽。",
      "天街露冷烟霏。划不断、柔情世上稀。更兔园春老，宫怀磊落，龙门路杳，人想雄奇。绿野阴浓，碧纱烟笼，拈断霜毫色已飞。堪更羡，笑枝头红杏，压倒前题。"
    ]
  },
  {
    "id": "adcfe4db3ad848c971a3ad40ff6db007",
    "title": "沁园春·校镌七十二芙蓉词成，上合肥龚先生，用陈其年韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "雅健雄深，公岂逊之，焉数班扬。念纷纷项领，谁能推毂，丝丝烟雨，肯付冥茫。坐有布衣，交怜短褐，灶下芦中也激昂。仗短句，论平津东阁，今日谁长。",
      "追思剧孟欢场。便丞相、车茵醉不妨。况玉筝红袖，分行领取，银箫翠管，逐队翱翔。慷慨悲歌，嵚崎历落，铁板红牙总断肠。还太息，叹书生鹅笼，藩触羝羊。"
    ]
  },
  {
    "id": "adcfe4db3ad848c971a3ad40be9002ba",
    "title": "沁园春·校镌七十二芙蓉词成，上合肥龚先生，用陈其年韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "落魄堪悲，不数江东，二陆三张。况词追屈宋，哀吟入破，年惭终贾，苦调摧藏。清泪如铅，春愁似水，难博欢娱醉一场。堪怜处，恰花开蜀缬，鬓点吴霜。",
      "休嫌犊鼻凄凉。愿击碎、胡琴去故乡。忽传来好句，恍闻凤吹，携归清响，宛奏霓裳。坐炙鹅筝，闲排雁柱，红豆斜拖与绿杨。求益耳，虑买丝难绣，且缀兰香。"
    ]
  },
  {
    "id": "adcfe4db3ad848c907795353e1e1fbcd",
    "title": "五福丽中天贺大司农苍嵓梁先生育麟，次汪蛟门舍人原倡",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "平津阁下笙歌绕，竞说充闾佳兆。摩顶重看，弄獐错写，绣袱春风斜抱。红窗围笑。恰树长琼枝，庭开香草。更值天颜有喜，天上麒麟早。",
      "禁苑莺花未了。五陵方挟弹，侯家小。聪比杨乌，慧同虞荔，谁识韦贤来到。沙堤联步，丹穴高翔，凤毛争好。佳话先传，峥嵘头角少。"
    ]
  },
  {
    "id": "adcfe4db3ad848c967e29db0e611578f",
    "title": "贺新凉旅况自遣，用雪客秋水轩倡和词韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "双鬓萧骚卷。金台侧、旅魂空扬，病魔难遣。只立低徊形共影，况是烛花垂泫。提别绪、春蚕蒙茧。开箧鲛绢浑似锦，裹相思、珠泪成深浅。离恨锁，眉难展。",
      "五陵年少都通显。叹狂生、胡琴击碎，唾壶敲扁。昨夜邯郸曾入梦，惊断寺门荒犬。犊鼻裤、何时其免。饱杀侏儒臣饿死，怪秦皇、不尽烧坟典。肠欲断，西风剪。"
    ]
  },
  {
    "id": "adcfe4db3ad848c9d5cae7f15ec12b6b",
    "title": "水调歌头·壬子季夏，海宁朱人远、大梁周雪客、云间宋楚鸿、周鹰垂、王季友、武林卓永瞻、同邑叶元礼，置酒寓斋，招同武塘曹掌公雅集，时掌公初至都门，雪客将归大梁，余南游钱塘",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "痛饮追河朔，击筑喜同游。坐爱黄骢年少，腰下解吴钩。跃马风鬃雾鬣，燃烛哀丝急管，大醉酒垆头。今夜应欢此，无奈理征裘。",
      "玉山倒，铁笛叫，珀光浮。狗屠一半逢场，齐愿筑糟丘。顾曲周郎将去，作赋陈思喜至，衣马盛长楸。衮衮群公在，我独咏归休。"
    ]
  },
  {
    "id": "adcfe4db3ad848c9b4d1efef39fc06c6",
    "title": "夜行船·黄河岸野泊，月下借宿商船柁楼",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "金盘堆起凉天碧。抚澄鲜、夜眠难得。百顷黄芦，千条浊浪，人在柁楼吹笛。",
      "月苦沙清露又白。恍逢挝鼓惊涛立。玉臂乍寒，清辉独冷，应念天涯孤客。"
    ]
  },
  {
    "id": "adcfe4db3ad848c98720e4d855262c0c",
    "title": "摊破浣溪沙秦邮道中",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "千顷盂湖水接天。远山一碧柳如烟。无数布帆随白鹭，下晴川。",
      "淮海风流人不见，空馀缘鬓过流年。且买高邮红玉酒，好停船。"
    ]
  },
  {
    "id": "adcfe4db3ad848c9767611b3b1cbcbac",
    "title": "桃源忆故人怀元礼",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "白杨枫叶俱零乱。旧恨大家难遣。记得年时小宴。京洛浮沉倦。",
      "供愁又阻红绫宴。落魄频呼鹦盏。舌在犹须转战。何处吹箫管。"
    ]
  },
  {
    "id": "adcfe4db3ad848c97625aed197e0c0b3",
    "title": "如梦令·客愁",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "昨夜芦花飞絮。闲着江潮不去。拚教梦来寻，暗把红绵泪雨。",
      "且住。且住。又恐雪花点树。"
    ]
  },
  {
    "id": "adcfe4db3ad848c9be200e9d194f7b92",
    "title": "法曲献仙音·寄王编修季友、董庶常方南",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "董相江都，黑头王掾，同射策金华殿。宫柳飘扬，禁烟摇曳，寒食新词传遍。更人称，携湘管，侍史薰香畔。挥歌扇。",
      "思昨岁、旗亭赌酒，槐树下、击筑弹丝欢宴。转眼到鸾坡，看滚滚、金莲归院。戴笠回车，先焚却、君苗笔砚。纵雄文能似，流落不堪君荐。"
    ]
  },
  {
    "id": "adcfe4db3ad848c941fca82767f7a199",
    "title": "踏莎行·愁",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "着地寻来，无端牵惹。一生锁住眉尖下。如呆似梦复如痴，怜伊倒被心肠挂。",
      "脉脉红楼，萋萋绿野。一江春水茫茫泻。好花明月总怜人，小窗弹破凄凉话。"
    ]
  },
  {
    "id": "adcfe4db3ad848c9f358826111074219",
    "title": "罗敷媚无题，用香严斋词韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "梵字阑干银屈戌，锦瑟欢逢。弹破春风。都在花香鬓影中。",
      "帘前鹊脑烟初散，惜别匆匆。翩若惊鸿。顿隔屏山路几重。"
    ]
  },
  {
    "id": "adcfe4db3ad848c9f3588261c9e9612f",
    "title": "罗敷媚无题，用香严斋词韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "绿熊小簟红蕤枕，春笋亲携。月照窗西。半晌微闻笑语低。",
      "惺忪睡怯兰缸灭，又被荒鸡。惊醒双栖。恼煞霜天哑哑啼。"
    ]
  },
  {
    "id": "adcfe4db3ad848c9f35882615060af9e",
    "title": "罗敷媚无题，用香严斋词韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "双文两小心情减，往事休论。月晕灯昏。记得柔奴污酒痕。",
      "谁家玉笛琼楼下，吹断香魂。一缕温存。也算东君一度恩。"
    ]
  },
  {
    "id": "adcfe4db3ad848c9f3588261b0fc300f",
    "title": "罗敷媚无题，用香严斋词韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "酒阑便忆年时事，彻夜欢娱。锦幕芳襦。销得春风一斛珠。",
      "而今零落谁知道，梦见罗敷。帐冷衾孤。燕子雕梁到也无。"
    ]
  },
  {
    "id": "adcfe4db3ad848c9ed8a860254ce7fc9",
    "title": "鹧鸪天·西湖即事",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "似镜湖光正可怜。六桥杨柳蘸寒烟。朱楼窈窕迷芳榭，石马凄凉冷墓田。",
      "人似玉，酒如泉。朝朝携上木兰船。尽听商妇弹红泪，犹掷歌儿买笑钱。"
    ]
  },
  {
    "id": "adcfe4db3ad848c9e1f83745dd47e58f",
    "title": "忆旧游·寄家方虎翰林",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "桑干东去路，记玉河烟月几追欢。狗屠和筑客，旗亭尊酒，唱彻双鬟。春风马蹄行疾，一日遍长安。喜孝穆珊瑚，吾家砚匣，已冠仙班。",
      "音书迟白雁，想华清官阙，自异人间。纵漏催莲炬，酒阑猛省，犹欲追攀。只是依人憔悴青鬓损朱颜。传语曲江头，凄凉法曲岂能弹。"
    ]
  },
  {
    "id": "adcfe4db3ad848c9a85df6586c558c8d",
    "title": "百字令索汪蛟门舍人新词",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "金门游戏，向人间唾咳、皆成珠玉。司马愁消方朔倦，傅粉薰香鹿鹿。才子吟红，佳人拾翠，辛柳真臣仆。新词好寄，与君齐被丝竹。",
      "怜余如此飘零，劈笺飞檄，夜夜燃官烛。肠断西泠衰草暮，何况荆高哀筑。驱驾花间，颉颃兰畹，两者先生足。先生不弃，贻予黄绢千幅。"
    ]
  },
  {
    "id": "adcfe4db3ad848c9d82f95b77fca507f",
    "title": "绮罗香·柬檗子，兼忆茂伦、雪客",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "碧树城西，乌皮几上，脱帽群呼小友。落拓周郎，顾曲时时载酒。记昨年、雪藕初尝，又今年、霜柑暂剖。想书仓、腹笥便便，中原鞭弭吾何有。",
      "平津东阁如云，扫六朝金粉，才华八斗。炊熟胡麻，又斸花间杞枸。红尘里、几堆皂帽，真江畔，一湾春柳。向雪滩、钓叟呼余，余日如君否。"
    ]
  },
  {
    "id": "adcfe4db3ad848c9215e03bcfb0b2f1f",
    "title": "蓦山溪·题樊圻画揖石斋图",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "周旋一室，妒煞嵇康懒。著汝旧青衫，呼石丈、欲浇茗碗。短垣缭绕，染半幅鹅溪，团秋玉，注春泉，架上琴樽满。",
      "松菊当窗，同拌青精饭。开卷斗嶙峋，最难忘、素瓷红盏。公然小揖，莫怪是痴癫，韩陵话，郁林携，不把闲愁管。"
    ]
  },
  {
    "id": "adcfe4db3ad848c9b3be3c9689f37ef6",
    "title": "定西番·野菊",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "霜饱篱根苦苡，枫叶炙，冷风轻。乱山横。",
      "采采粗充酿事，寒花凄雁声。布袜香沾孤枕。伴云僧。"
    ]
  },
  {
    "id": "adcfe4db3ad848c96d6e9db19260ded5",
    "title": "望江南题画",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "家山好，沘笔点晴岚。一抹寒林青似黛，几湾烟水碧于簪。",
      "昨夜梦江南。"
    ]
  },
  {
    "id": "adcfe4db3ad848c940c99209022ad970",
    "title": "诉衷情·寒夜",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "霜华初堕湿红楼。悄坐拥香篝。撩人薄寒天气，清冷怯凝眸。",
      "宝鸭睡，篆烟浮。理衾裯。几声街鼓，万种离愁，都上心头。"
    ]
  },
  {
    "id": "adcfe4db3ad848c9edc6349fb2a9ca1c",
    "title": "望海潮·登吴山绝顶",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "吴山如此，真堪立马，怒潮若个曾回。金粉楼台，水犀甲仗，回思旧日长开。指点总销埋。剩湖光潋艳，小住为佳。一片笙歌，城边画舫始移来。",
      "壮怀如许难排。忽银涛卷雪，铁马轰雷。宋寝烟荒，吴宫露冷，两峰南北崔嵬。试进酒千杯。笑白衣苍狗，触处堪哀。恸哭山巅，且扶残醉卧蒿莱。"
    ]
  },
  {
    "id": "adcfe4db3ad848c9fd27ceff572d41e0",
    "title": "琐窗寒·旅梦",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "铜漏初沉，银缸欲烬，角声缭绕。孤枕寒衾，担误心情多少。帐钩才下暗香浓，朦胧月色犹相照。溯关河千叠，音书难寄，家乡空杳。",
      "静悄。兰闺里，愁煞梦儿，归路迷荒草。霎时欢聚，早被霜鸡惊觉。奈愁怀、蓦地重来，把梦一时忘记了。魂销也，又听鸦啼，说与谁知道。"
    ]
  },
  {
    "id": "adcfe4db3ad848c9ffea2fe72ba10de5",
    "title": "一萼红·答闺人寄朱履",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "恰霜天，正旅怀初恶，旧恨叠罗巾。忽展乌丝，密添彩线，贻来朱履殷勤。屈指算、梅开将近，问个侬、何事久依人。楚馆休眠，秦楼莫踏，絮絮叮咛。",
      "欲识相思情味，只粉痕香捻，绡泪朱分。咄汝黔娄，凄凉荡子，怎能消受针神。莫道是、魂销妆阁，天涯荒草更销魂。料尔一分憔悴，记取腰身。"
    ]
  },
  {
    "id": "adcfe4db3ad848c9cbcb548825ea18e2",
    "title": "鹧鸪天·忆故园",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "螺髻烟青乌桕红。满林霜信白蘋风。漫摇鸭嘴蛛潭侧，斜筑蜗庐笠泽东。",
      "狂欲饮，闷书空。年年旅况客愁中。几时归卧渔庄稳，分付乡心与断鸿。"
    ]
  },
  {
    "id": "adcfe4db3ad848c96a25007222316d49",
    "title": "渔家傲·望钱塘江",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "江面西风鳞甲细。冰车隐隐轰天际。昔日海门澄见底。蛟龙起。鸱夷怒涌银涛闭。",
      "廿载悲秋摇落里。茫茫百感生江水。沙树汀烟空倚徙。潮平未。从人指点青螺髻。"
    ]
  },
  {
    "id": "adcfe4db3ad848c94b043bd6050eb14a",
    "title": "摸鱼儿·寒夜观剧，演韩蕲王夫人故事",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "舞氍毹、霜天夜冷，画帘银烛如昼。一声河满肠千折，只有青衫依旧。君见否。西陵畔、两家钱赵惟衰柳。霓裳休奏。但红粉英雄，也曾相助，櫑鼓长江口。",
      "空侘傺，验取衣冠优孟。几回灯下搔首。猩绒绣袄芙蓉颊，值得当年消受。揎短袖。人未老、功名莫漫同刍狗。天移星斗。洒珠泪罗襟，悲歌慷慨，拚与销残漏。"
    ]
  },
  {
    "id": "adcfe4db3ad848c91af9479444287060",
    "title": "柳梢青·题画",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "曲岸回沙。远汀孤屿，衰柳疏斜。淡写青螺，轻描翠黛，怕染霜华。",
      "酒醒人远天涯。魂销处、烟藏暮鸦。仿佛倪迂，依稀荆浩，秋到谁家。"
    ]
  },
  {
    "id": "adcfe4db3ad848c9115bdf2d732012cc",
    "title": "蝶恋花·冶湄大令嘲予迟至，戏为解嘲",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "闲画眉峰青未了。懊恨斑鸠，啼断红窗晓。才忆钱塘苏小小。别离依旧东风杳。",
      "怕说西泠双睡鸟。一叶兰舟，载得愁多少。束翠添香幽梦悄。从今打叠重烦恼。"
    ]
  },
  {
    "id": "adcfe4db3ad848c900881188e98a9020",
    "title": "临江仙·腊月初度自赠",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "回忆男儿方坠地，学书学剑粗兼。翩翩游侠大江南。看花嘶玉勒，攀柳控金衔。",
      "辗转吴霜惊点鬓，关心壁月晶帘。十年憔悴醒江潭。无情羞白发，有泪湿青衫。"
    ]
  },
  {
    "id": "adcfe4db3ad848c98d6fc9e7ceddca11",
    "title": "东风齐着力题绕屋梅花图，寄陆荩思",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "香浸牙签，春生兰叶，苦注南华。东头屋里，况有锦屏遮。羡煞骚茵墨宝，纸窗下、老铁嵯岈。巡檐步，烟蒙曲径，疏影横斜。",
      "格韵转堪夸。图画里，芝岑菊圃增加。玉瓷浅斟，且漫醉流霞。料理三间小屋，先归去、负郭栽花。还疑是，孤山处士，放鹤人家。"
    ]
  },
  {
    "id": "adcfe4db3ad848c917643903f29c7313",
    "title": "菩萨蛮·题蓝涛画花鸟",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "鹅溪一幅胭脂染。粉堆露洗芙蓉面。靧面学桃花。秋江怜煞他。",
      "枝头闲小鸟。啼断烟波晓。细草间疏红。还多杨柳风。"
    ]
  },
  {
    "id": "adcfe4db3ad848c924343fbf0624e06e",
    "title": "渔父本意",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "鲈乡亭畔钓鱼翁。惯着蓑衣烟雨中。",
      "滩上雪，柳边风。况有吴江枫叶红。"
    ]
  },
  {
    "id": "adcfe4db3ad848c9f9bbe570cac87f56",
    "title": "霜叶飞冬闺，用周清真韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "雁声草草南楼过，齐飞群下江表。兰膏和泪咽空房，小胆添幽悄。渐哀角、霜林催晓。残星数点银蟾小。又寻到深闰，把半枕、孤眠滋味，偏来相照。",
      "凄凄远树烟迷，关山路黑，纵有游魂难到。玉箫彻夜弄新声，辗转伤怀抱。宝瑟钿蝉都弃了。怕弹别鹄离鸾调。拚得朝朝暮暮，鸳枕香消，泪痕多少。"
    ]
  },
  {
    "id": "adcfe4db3ad848c9dbd5f126cb69618e",
    "title": "玉漏迟·寄吴园次太守",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "新词歌禁苑，香名廿载，汉宫传早。出守前溪，白苎春衫萦绕。记得风流刺史，侧帽影、杯衔清沼。拂袖好。樊川梦短，黄鹂声巧。",
      "枉是鼓铗吹竽，却盼煞吴均，难追欢笑。炀帝宅荒，五湖里、乘烟棹。肠断参军一赋，鬓丝漾、心情未老。春雁杳。几时拾君瑶草。"
    ]
  },
  {
    "id": "adcfe4db3ad848c948c62ecd51293c11",
    "title": "烛影摇红·除夕",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "隔岁东风，预欺旅鬓添华发。屠苏传遍，守兰缸、怎得消愁法。料是红闺早掩，诉灯花、向伊难说。除非好梦，归去相寻，不教闲杀。",
      "十万笙歌，繁华自趁江潮发。椒盘岁岁忆团圞，剪烛频移榻。那管今宵帐冷，真辜负、爆声喧热。定香桥下，嘱付双鱼，替传锦札。"
    ]
  },
  {
    "id": "adcfe4db3ad848c9606d06d4e2113543",
    "title": "解佩令·早春听云居寺僧弹琴",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "东风吹鬓，韶光暗去，怕难支、羁怀情绪。自听沙弥拂玉轸，缭垣低处。恍潇湘、泪啼姚女。",
      "灞亭秋老，枫江雁叫，入清商、弹来如许。飒飒凄凉小窗下，浑疑烟雨。问梅花、此情谁诉。"
    ]
  },
  {
    "id": "adcfe4db3ad848c9dfc1f4507057caa1",
    "title": "偷声木兰花·春雪",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "春阴晕墨阑干透。飞絮撒盐萦白昼。宝兽笼香。妆罢梅花縆额黄。",
      "帘前竹压阶难扫。鸳瓦铺明乾鹊噪。红日初生。碧水潜消解宿酲。"
    ]
  },
  {
    "id": "adcfe4db3ad848c9f753e4304d3254d3",
    "title": "虞美人·梅影",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "笼烟带月黄昏悄。蘸墨知多少。玉娥睡醒怕东风。背立墙阴移过烛花红。",
      "暗香转被添螺黛。掠鬓霜姿改。天寒漏永几多愁。驿使难凭疏景梦江楼。"
    ]
  },
  {
    "id": "adcfe4db3ad848c9d14ca9f8d18afaf7",
    "title": "小秦王闻笳",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "寒食笳声动地来。小窗鸡叫梦儿回。看看剪纸招魂候，不到沙场也自哀。"
    ]
  },
  {
    "id": "adcfe4db3ad848c95c3f235f066c39a5",
    "title": "开元乐·春梦",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "愁锁长堤芳草，梦回小院梨花。刚道绣茵重展，醒来依旧天涯。"
    ]
  },
  {
    "id": "adcfe4db3ad848c9a5f1d8cdd219f33b",
    "title": "清平乐·春雨",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "梨花无语。断送春如许。因恁斜阳留不住。变做一天丝雨。",
      "帘前都满苔痕。魂消不等黄昏。柳眼皆含珠泪，山头错认巫云。"
    ]
  },
  {
    "id": "adcfe4db3ad848c9a165d897c436dc5a",
    "title": "春衫泪客怀",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "子规叫初歇。正客怀撩乱，无人猜著。明月楼前，碧桃花下，记当日、烟鬟雾薄。痴如中酒，也都想、日斜妆阁。",
      "心情恶。看翠袖重揾，泪珠弹却。斜压香衾，低垂罗帐，幽梦后、天涯原各。且把断肠提起，拚做杨花，向江南流落。"
    ]
  },
  {
    "id": "adcfe4db3ad848c960c03f95649fab2e",
    "title": "浣溪沙·初夏",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "懊恼提壶唤客愁。小窗浓绿上帘钩。浅红深白一时休。",
      "闷诉落花莺舌老，闲思著絮柳腰柔。抬将倦眼倚高楼。"
    ]
  },
  {
    "id": "adcfe4db3ad848c9a64730c5779ff5cb",
    "title": "如梦令·幽恨",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "帘外雨狂风骤。幽恨浓于春酒。有泪不教弹，尽把罗衫湿透。",
      "消瘦。消瘦。那个人儿知否。"
    ]
  },
  {
    "id": "adcfe4db3ad848c97a1307afaab392d4",
    "title": "梦扬州·寄酬广陵宗梅岑",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "鲤鱼收。恰钱江、潮涨方休。惯爱书来，整整花前凝眸。展纨素、芙蓉集好，宗资谢朓堪俦。隋堤路，繁华去，柳梢烟锁春愁。",
      "长记群公胜游。有丽句清歌，萧统楼头。击钵弹丝，只恁年年飘流。绿腰纵谱红牙曲，输小香、居士清幽。还记取，卖花声里，梦到扬州。"
    ]
  },
  {
    "id": "adcfe4db3ad848c90c15d7238f26f5d8",
    "title": "醉落魄被酒感赋",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "官亭日暮，柳绵已著斜阳树。心情小恶丝千缕。又值花飞，断送胭脂雨。",
      "唾壶击碎悲难住。银瓶指点尝清醑。雄心肮脏高歌去。",
      "袁伏羞呼，醉拍雕阑语。"
    ]
  },
  {
    "id": "adcfe4db3ad848c9ba04f5e549002be7",
    "title": "满江红·哭合肥尚书",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "江左风流，今尽矣、管弦零谢。谁得似、尚书风度，围棋绿野。执法容台兼礼乐，禁中颇牧筹还借。更东京、党部廿年前，何为者。",
      "东阁闭，开樽夜。平津扫，趋朝罢。忆挥毫对客，词场惊诧。典尽金貂偿酒债，只留兰畹高声价。叹西州、寒食草青青，羊昙话。"
    ]
  },
  {
    "id": "adcfe4db3ad848c99a54ddfc3dc707bf",
    "title": "蕙兰芳引咏珍珠兰",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "夏日恹恹，人睡醒、蕊兰芳馥。暮雨似潇湘，枝叶平分黛绿。旅怀无赖，倚桃笙、恰逢新沐。待携来床伴，细裛清芬簌簌。",
      "盆内丁香，帘前栀子，是儿堪续。更翠钿斜簪，宜衬云鬟绣褥。越罗裁罢，手摇斑竹。只说他，香泛绿珠千斛。"
    ]
  },
  {
    "id": "adcfe4db3ad848c99c008433bd22cc58",
    "title": "清平乐·咏茉莉",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "清芬飘扬。偏与黄昏傍。浴罢玉奴心宕漾。小缀乌云髻上。",
      "定瓷渍水初开。春纤朵朵分来。半晌鬓鬟撩乱，不教贴上银钗。"
    ]
  },
  {
    "id": "adcfe4db3ad848c97ffd4240191732bf",
    "title": "醉春风艳情",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "烟暝兰膏坠。花影帘筛碎。耳听鱼钥漏沉沉，睡。睡。睡。良夜如梭，好天似水，肯辜鹣被。",
      "界粉香腮腻。半蝉乌云髻。眼睃鸳瓦月朦朦，未。未。未。瑞脑重薰，文犀再掠，且休厮觑。"
    ]
  },
  {
    "id": "adcfe4db3ad848c923927036581ceb66",
    "title": "兰陵王·灯下检宋荔裳观察二乡亭词，泫然有作，末并悼王西樵司勋也",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "酒垆邈。往事重提乍阁。银塘外、水涨花深，亭筑乡名映红药。羊肠催梦恶。一枕黄粱睡觉。还追想、曾祭皋陶，杜宇声声怨难索。寻游旧京洛。正吹笛当歌，市箫纨芍。君王重赐君侯爵。",
      "恰熊轼低辗，蚕丛初辟，栈道云深早共约。又谁信今错。漂泊。怎忘却。任衰草西风，瘦琴空削。尤怜十笏堂如昨。怅清狂昙首，同归双鹤。思量旧雨，对灯花里，泪珠落。"
    ]
  },
  {
    "id": "adcfe4db3ad848c9d6b3f016781d7f3b",
    "title": "哨遍听弹琵琶",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "响急秦声，越女休听，何处埋忧地。倚酒悲、床上碎胡琴，正恹恹、驱愁无计。唤狭邪，秃衿短衣行酒，鹍弦夜拨凉于水。听拂面惊沙，沉沉秋雨，知是本师绝伎。似小窗、儿女喁深闺，又起看、霜林落叶飞。慢撚轻笼，斜抹低挑，做些情味。记白草黄沙，桑干铁骑。穹庐内，风雪偏漻慄。诉关山、便流涕。",
      "喜今夕看花，新愁似梦，半湾逻逤尊前起。转阁住琵琶，伤今吊古，茫茫百感生此。想庭花、玉树小江南，也只为、那一两三声，把家山、一般抛徙。听歌原且无据。婉转筹前调，却疑两岸猿啼雁语，肠断今宵不止。江州司马泪难干，已拚湿、透青衫矣。"
    ]
  },
  {
    "id": "adcfe4db3ad848c9ad2a92ae4f26b619",
    "title": "梦江南肠断",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "肠断也，何处最关情。燕子楼中尘一缕，杜鹃枝上月三更。",
      "教人恨怎生。"
    ]
  },
  {
    "id": "adcfe4db3ad848c924fefce6161b4a8f",
    "title": "减字木兰花·久阴",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "春晴无几。断送一春今夏矣。夏雨如春。藏着斜阳不见人。",
      "湿云疑墨。鸠妇笼烟丝乱织。西子含啼。萍叶横铺絮作泥。"
    ]
  },
  {
    "id": "adcfe4db3ad848c9bd4d3b7bc59c7b8b",
    "title": "行香子·归兴",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "莺舌初圆。唤醒啼鹃。叹劳劳、旅鬓徒然。翩其反矣，不受人怜。学嵇康懒，倪迂癖，米痴颠。",
      "收拾残编。早买归船。算匆匆、世事空煎。翩其反矣，且自随缘。觅三间屋，数竿竹，一池莲。"
    ]
  },
  {
    "id": "adcfe4db3ad848c9601717c06a9bdc8f",
    "title": "玉楼春·睡",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "过雨园林铺似锦。洗砚刚留残墨沈。能消白堕只三升，堪爱黑甜尝一枕。",
      "着意东君憔悴甚。春困懒从花下饮。大槐国里正排衙，早被黄鹏惊睡醒。"
    ]
  },
  {
    "id": "adcfe4db3ad848c95c9a8da90412a849",
    "title": "江城子·闺怨",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "芳容消瘦柳腰柔。话离忧。卷帘钩。犹记别时，南浦系扁舟。月誓香盟成底事，千种意，与东流。",
      "从今羞整玉搔头。恨悠悠。懒凝眸。非是落花，时节怕登楼。纵扫双眉青似黛，锁不断，许多愁。"
    ]
  },
  {
    "id": "adcfe4db3ad848c96f60781dda3d4e0d",
    "title": "误佳期离情",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "深锁沉沉院落，睡起鬓丝慵掠。从头细诉订山盟，侬意原非错。",
      "地久与天长，谁料成担阁。呢喃双燕语雕梁，也骂郎情薄。"
    ]
  },
  {
    "id": "adcfe4db3ad848c9049e2c0f133e633d",
    "title": "满江红·羽檄交驰，慨然有从军之志，感而赋此",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "宝剑装成，思燕颔、当年投笔。讵便少、乌号赤兔，流星霹雳。笳吹横天营壁冷，戈错匝地烽烟急。问何为、犹自著青衫，真无策。",
      "射虎恨，难消释。斩蛟志，今须毕。把茶经笛谱，忙忙收拾。生怕死埋白玉麈，且教醉拓黄金戟。看马前、飞檄扫千军，呼杀贼。"
    ]
  },
  {
    "id": "adcfe4db3ad848c94da85eadd133b394",
    "title": "采桑子·西陵吊苏小，用香严集韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "同心欲结西陵路，一点痴情。占断芳名。应驻芙蓉十二城。",
      "花开花落钱唐住，飞絮风轻。墓草烟生。犹倚垂杨屡唤卿。"
    ]
  },
  {
    "id": "adcfe4db3ad848c90a47fd83f1c19665",
    "title": "一痕沙对镜，和勒山韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "愁画远山镜里。难掩春波帐底。含笑复含颦。肯窥人。",
      "小立妆台悄悄。又被薄情偷照。羞涩却难拚。背郎看。"
    ]
  },
  {
    "id": "adcfe4db3ad848c945fb57a045b74be9",
    "title": "翠华引题湖心亭",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "弦管四围缭绕，楼台三面参差。山色喜晴喜雨，湖光宜酒宜诗。"
    ]
  },
  {
    "id": "adcfe4db3ad848c946782a4954ae858c",
    "title": "美少年夏夜，用棠村词韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "晶帘乍卷时，沉水香千缕。偷弄玉箫声，翻作新愁谱。",
      "不寐倚桃笙，更漏频频数。冰骨自清凉，休倩芭蕉雨。"
    ]
  },
  {
    "id": "adcfe4db3ad848c999b8214382821748",
    "title": "风中柳夏日泛舟湖上",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "十里荷香，水气渐消炎暑。泛画桡、轻盈越女。柳梢晴弄，愁共眉峰语。听莲歌、藕花深处。",
      "堤上郎心，似被湖光牵住。更那堪、沙鸥几点，笛声远唱，遏夏云千缕。待归来、凤箫重谱。"
    ]
  },
  {
    "id": "adcfe4db3ad848c973e19b2a20715f11",
    "title": "蝶恋花·咏杨梅",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "纨扇生风人衣葛。尝尽樱桃，又过黄梅节。青李来禽闲抚帖。生生啮碎胭脂雪。",
      "冰碗盛来消暑渴。可似杨家，佳果江南绝。点破绛唇才一撮。轻罗色染春纤捏。"
    ]
  },
  {
    "id": "adcfe4db3ad848c955b927342632ee8f",
    "title": "鹊桥仙·七夕雨过，逢冶湄令君初度，置酒庭前，遂成小词",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "流萤暗扑，红兰初吐，过雨玻瓈如洗。制成美锦傲天孙，倩乌鹊、桥边报喜。",
      "宛转西泠，巧逢仙令，歌沸采莲声里。双星今夜挽银河，吹横笛、更浇残垒。"
    ]
  },
  {
    "id": "adcfe4db3ad848c9d108ad3c8a01024d",
    "title": "离亭燕偶忆",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "记得鸦鬟初剪。娇晕额黄低浅。叠枕添香薰翠被，曾把鲛绡偷染。悄悄怕防闲，早被鹦哥听见。",
      "桂子樱桃呼遍。谁锁东风庭院。憔悴章台杨柳色，此际绿阴浓满。懊恼是西陵，牵惹离亭飞燕。"
    ]
  },
  {
    "id": "adcfe4db3ad848c9f2d043bc92800f71",
    "title": "谢池春·柬毛大千广文，兼寄大可",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "大小毛生，岂让谢家池草。验鬓丝、心情不老。马曹萧寂，苜蓿盘空抱，妒歌楼、碧笙缥缈。",
      "劈笺索米，何日寻君醉倒。被晴湖、桃花微笑。堪怜好景，过苏堤春晓。",
      "暮潮回、且乘烟棹。"
    ]
  },
  {
    "id": "adcfe4db3ad848c965a23281e7961ccc",
    "title": "一斛珠·落花",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "莺捎燕掠。脂残粉褪无人觉。子规昨夜来相约。行遍江南，红雨纷纷落。",
      "斜阳一片闲池阁。卷帘休骂东风恶。马嵬青冢都萧索。料得黄昏，一样怜飘泊。"
    ]
  },
  {
    "id": "adcfe4db3ad848c932ad97e1deeb65df",
    "title": "渔家傲",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "艾虎钗苻悬百结。兰桡重泛菖蒲节。影漾湖心清又彻。无休歇。子规枝上声声血。",
      "瘗玉埋香魂断绝。银涛江上空呜咽。莫把灵均闲话说。春纤捏。半湾逻逤沉檀屑。"
    ]
  },
  {
    "id": "adcfe4db3ad848c91658e957cb5f1bd0",
    "title": "青玉案·春夜张灯饮碧桃花下",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "离魂倩女东风起。笼夜月，情无底。人面去年谁与比。暗怜小玉，重思崔护，深院愁如水。",
      "太湖石畔苔茵洗。凤胫灯寒藏树尾。只恐似他轻薄死。故烧红烛，满斟玉斝，狼藉胭脂里。"
    ]
  },
  {
    "id": "adcfe4db3ad848c91658e957b870a7bd",
    "title": "青玉案·春夜张灯饮碧桃花下",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "谡谡涛声耳畔过。好梦北窗吹破。弄笛弹琴惟一个。枕流漱齿，科头濯足，片石堪趺坐。",
      "高披鹤氅烟霞堕。濯濯王恭还似么。手种龙鳞今已大。拂衣元亮，挂冠弘景，招与松间卧。"
    ]
  },
  {
    "id": "adcfe4db3ad848c9a53d1071abe2e9df",
    "title": "春从天上来旅食钱唐，喜家果亭叔典试南来，于其出闱也，赋一词赠之，时乙卯九月十日",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "坐拨鹅笙。望凤阁銮坡，恰是蓬瀛。人间天上，绛幄银屏。回头蓦听歌声。记当年鼓瑟，历城下、连榻宵停。到而今，更一番憔悴，着意飘零。",
      "九霄忽飞彩仗，正桂子三秋，露冷西泠。摇曳宫袍，起居八座，满床牙笏堪擎。喜班中玉笋，平添取、一半参苓。返瑶京。两行莲炬，分照西清。"
    ]
  },
  {
    "id": "adcfe4db3ad848c98a817a0898dfadd7",
    "title": "减字木兰花·题牛潜子郡丞小照",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "青衫司马。船泊芦花枫叶下。何事投竿。也向西风烟水寒。",
      "鐏罍图史。箬笠蓑衣谁似此。为语君侯。濯足须从万里流。"
    ]
  },
  {
    "id": "adcfe4db3ad848c96ec4c86921316835",
    "title": "醉桃园题章子鹤竹溪徜徉图",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "蒹葭秋水人如玉。闲傍轻鸥栖宿。偃仰浅莎一曲。个个琅玕绿。",
      "竹溪逸兴无人续。都被红尘拘束。爱煞先生清福。恍惚真羞仆。"
    ]
  },
  {
    "id": "adcfe4db3ad848c9e4bca6392fc20aac",
    "title": "倦寻芳客武昌赠歌者杨郎",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "烟迷鄂渚，露湿樊山，小春时候。琥珀才浮，滉漾酒船如绉。月落声随雁柱涩。影怜人比黄花瘦。最堪愁，把衣香褪了，薄寒初逗。",
      "叹蓬瀛、一番清浅，铅泪消磨，青衫依旧。擪捺骊珠，喁喁儿女窗窦。骚屑漫须抛玉笛，欢娱且自拈红豆。更难忘，屏风立地，个人还幼。"
    ]
  },
  {
    "id": "adcfe4db3ad848c9d8d3e6f63edb3cfe",
    "title": "展凤凰台上忆吹箫为梁万倩题方邵村画竹林书屋",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "筛月笼烟，拂云捎粉，琅玕环绕墙头。正幽人睡熟，初卷帘钩。坐拥骚茵墨宝，红尘外、车马都休。山房好，鹅溪一幅，点染清秋。",
      "飕飕。潇湘南去，便渭川千亩，也为侬留。更干霄戛玉，遥和书楼。万籁萧萧静也，还舒啸、醉豁眸。难消受，百城南面，忘却闲愁。"
    ]
  },
  {
    "id": "adcfe4db3ad848c9d4bd0f77109923e8",
    "title": "万年欢·赠长白成侍中",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "羽猎期门，念长杨作赋，曾霏琼雪。铁板擂槌，重见曹刘豪发。金戟珠丸容易，算只有、雕龙称绝。凄凉煞、白柳黄羊，从骏马收骨。",
      "六博弹棋未歇。料名士英雄，真个难别。挥麈披襟，不数六朝人物。看取槐厅联步，那换却、彩毫霞袜。人争羡、金紫神仙，玉河管领烟月。"
    ]
  },
  {
    "id": "adcfe4db3ad848c9c044aa6e3612d1ea",
    "title": "月华清·题陈其年填词图",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "翠螺调墨，蕉叶迎凉，细写乌丝蚕茧。都道我，一生贪看，桃腮腻脸。怪髯奴、也撚霜毫，凝盼着、真真低唤。应恋。听偷声减字，霓裳重按。",
      "玉宇琼楼非远。羡徵车似水，子初荐。敕使填词，早遣宫娥传遍。猛惊醒、残月晓风，重回首、酒旗歌扇。休怨。拚青衫已老，紫罗今换。"
    ]
  },
  {
    "id": "adcfe4db3ad848c9db537b64f27bcc4b",
    "title": "减字木兰花·题兰陵龚节孙种橘小照",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "移家罨画。玉女张公曾共话。残醉重扶。爱向霜前看木奴。",
      "此生狂绝。熟读离骚兼射猎。画得千头。也傲山中万户侯。"
    ]
  },
  {
    "id": "adcfe4db3ad848c975e9d8173d6c78f0",
    "title": "临江仙·赠元肃敬仲",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "蜡凤骑羊年甚少，连枝琼树翩翩。摩挲丹桂意飘然。姮娥亲嘱咐，一对小神仙。",
      "红豆数声檀板歇，绿衣舞出堂前。难兄难弟不虚传。宫花明日赐，分插帽檐边。"
    ]
  },
  {
    "id": "adcfe4db3ad848c9542eabcab66d184b",
    "title": "踏莎行·题范廉夫松下小照",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "范叔寒耶，宽衣博带。科头箕踞长松外。笼鳞战罢咽涛声，琤琮不减笙簧派。",
      "击筑相从，破琴未改。休休莫莫凭他怪。松风一枕熟黄粱，御沟桥下春如海。"
    ]
  },
  {
    "id": "adcfe4db3ad848c9f18a5e23482d7b82",
    "title": "天香·龙涎香",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "璇室瑶窗，海天良夜，睡鸭朦胧初起。凤脑烧残，鲛绡裹罢，别是一番滋味。玄霜捣就，被一缕心烟萦系。梦绕芙蓉帐内，魂消水晶宫里。",
      "年时雀台分矣，秋风又遇湘中娣。雾湿云鬟，泪滴莹莹青绮。蚕蠋聚精欲化，正月明、风细冷如水。迷迭输他，甲煎添未。"
    ]
  },
  {
    "id": "adcfe4db3ad848c966088e453e4b8523",
    "title": "水龙吟·白莲",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "银塘斜织疏烟，薰风吹送湘娥面。亭亭翠盖，淡妆依约，蓦然相见。素袜凌波，圆珠泻露，清芬难散。看沙边宿鹭，惊飞扑漉，却还被，伊遮断。",
      "道是玉奴新浴，又无端、抛残团扇。猜红怨绿，千丝并蒂，满池葱茜。风细月明，六郎回去，眼波一线。待停桡珠浦，碧筒相吸，为偿私愿。"
    ]
  },
  {
    "id": "adcfe4db3ad848c913b1f153e217f9cc",
    "title": "齐天乐·暮蝉",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "疏林遥挂斜阳淡，抱叶哀吟凄楚。小着冠緌，疑披雾縠，羞学柳塘蛙鼓。螳螂休怒。看咽露餐霞，清商徐吐。庭树依依，关心似诉人间暑。",
      "小楼横连竹苑。荷香闻十里，红尘犹舞。榆荚阴浓，槐花雨糁，任尔潜栖弱羽。晚凉稍阻。想无数寒螀，谁为做主。趁炎趋热，人情浑似汝。"
    ]
  },
  {
    "id": "adcfe4db3ad848c9dd8e97b02a042711",
    "title": "桂枝香蟹",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "香粳初熟。堆碧浪黄云，苓箵断续。八戟横霜，截取脂膏似玉。五湖鲑菜关心甚，最难忘、渔灯茅屋。蓼垂沙岸，烟生芦渚，啮残新谷。",
      "被酒愁肠还自触。想茱萸高会，葛巾堪漉。白破双鳌，狂叫老饕惟仆。结网牵船曾有约，待回去、溪坳小筑。莼鲈共汝，吴江枫冷，洞庭橘绿。"
    ]
  },
  {
    "id": "adcfe4db3ad848c9e76bbe66172cbae3",
    "title": "摸鱼儿·莼",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "惹江东、季鹰归去，只三泖五湖路。年年惯做秋风伴，碧缕愁牵烟雾。愁何莫。君不见、霜摧菰米莲房露。留伊少住。恰鲈脍方残，霜柑又好，一样系情处。",
      "堪惊也，惟有波漂蘋末。那禁几番风雨。还从碧涧忆莼羹，脂滑晶莹无数。休回顾。君不见、芦花瑟瑟迷寒渚。犹闻人语。问食品厨娘，银丝冰缕，应为尔添箸。"
    ]
  },
  {
    "id": "adcfe4db3ad848c96d6081db837780cb",
    "title": "贺新凉何梅庄太守招集江淮同人，公宴长安邸中，即席赋赠",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "满泛觥船酒。尽占断、沉沉街鼓，当筵红豆。东阁观梅诗兴好，更擅才华八斗。恰逢着、小春时候。回首兰亭风日美，念书从、宛委山中授。钱一个。今何有。",
      "霜摧宣武门前柳。看多少、邹枚词客，徵车辐辏。咸向纱橱听玉笛，急管哀弦徐奏。只当日、庐陵堪偶。白练裙拖鹅换字，爱使君、醉染霜毫透。谁不羡，会稽守。"
    ]
  },
  {
    "id": "adcfe4db3ad848c971f1289b9fb8da99",
    "title": "沁园春·砚池",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "湘竹生烟，剡藤铺雪，昼日初长。正梦吐江花，文成掷地，霞霏凤味，草圣称狂。石黛方添，隃麋再蘸，洒出龙蛇又几行。虾须卷，看杨花点点，飞入池傍。",
      "一泓澄似沧浪。但秋水、南华注两章。见翡翠床边，眼回雊鹆，珊瑚匣底，苔绣鸳鸯。群玉山头，沉香亭北，游戏人间翰墨场。吾倦矣，凭他妃子，去舞霓裳。"
    ]
  },
  {
    "id": "adcfe4db3ad848c95dd2b564155c88cd",
    "title": "洛阳春寒夜同王惟夏、叶九来、李武曾、饮家华隐兄寓斋，用六一居士韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "霜浓烟瓦寒鸦语。惹炉烟频炷。酒香易水爱燕山，红滴槽床雨。",
      "羊裘不暖犹添絮。乱乡愁无绪。荆高市上且弹丝，问屠狗、曾逢否。"
    ]
  },
  {
    "id": "adcfe4db3ad848c94048cf4eb6bf0759",
    "title": "百字令寿大司寇宋公",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "尚书红杏，念隃麋醉染，双鬟争羡。宣武门东开邸第，疏柳两行葱茜。女乐生徒，碡簪珠履，夜夜张灯宴。鹦哥能说，雕梁又来双燕。",
      "追忆报法霜严，青蒲白简，岳耸延英殿。帝曰皋陶惟汝弼，草绿园扉都遍。萧相功高，于公门大早，筑沙堤换。回头笑问，梅华赋是公擅。"
    ]
  },
  {
    "id": "adcfe4db3ad848c97e0fb53521d0b3bd",
    "title": "锦帐春·赠苗哥",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "秋碧堂前，笙歌缥缈。谁拥出、骑羊人小。天生成，多福慧，看江花梦了。彩毫频扫。",
      "陶縠题诗，君苗留稿。还只羡、麒麟騕袅。算将来，登凤阁，问宫袍著早。年才多少。"
    ]
  },
  {
    "id": "adcfe4db3ad848c93858187fb6a8b07d",
    "title": "探春慢·己未新正四日，东华门道上，同陈其年并辔作",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "宫树藏鸦，禁烟着柳，东风刬地吹破。宝马嘶来，款尘飞处，画毂雕轮无数。雉尾晴云迥，喜辇道、方回卤簿。而今漫说，长杨谁是，子云独步。",
      "好把鞭梢微亸。指殿阁崔巍，半绕香雾。碧眼髯奴，白头宫监，来往频敲腰鼓。废苑妆楼改，惹一段、闲愁眉锁。说尽消沉，恰去江郎词赋。"
    ]
  },
  {
    "id": "adcfe4db3ad848c9ab0b70a7fee0598b",
    "title": "满庭芳·元夕陪司农公观灯小饮",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "鸳瓦楼明，水晶帘卷，踏歌声正喧哗。金凫银燕，曲曲小屏遮。掩映蕉林书屋，照牙签、玉轴堪夸。还妆点，六朝胜事，移上碧笼纱。",
      "开元全盛日，传柑灯市，渔鼓频挝。且衔杯低唱，追数繁华。最喜九衢灯烛，阑珊也、尚拨琵琶。朱阑转，星毬万点，大树烂银霞。"
    ]
  },
  {
    "id": "adcfe4db3ad848c97fc4af301fc45ce7",
    "title": "孤鸾为尤悔庵悼亡",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "乱鸦啼歇。正钿瑟空弹，凤箫声咽。为忆梁鸿举案，向谁重说。梦到故园庭院，恰漫天、谢庭飞雪。枉自金门待诏，怅椒花颂绝。",
      "想少君、德曜芳名揭。羡官诰五花，九霄重接。怎向瑶池去，惹安仁凄切。回头玉河春暖，又看看、芳菲时节。吟取哀蝉落叶，增几茎华发。"
    ]
  },
  {
    "id": "adcfe4db3ad848c9de81bb82d06f23b3",
    "title": "贺新凉岳州大捷，上以二月二日宣凯，是日大雪",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "雉尾霞如绮。恰天边、巴陵露布，随风偕至。铁骑蹴云开辇道，下界欢声鼎沸。应不数、棘门儿戏。熊耳山高齐积甲，笑从今、白占升平世。花六出，真祥瑞。",
      "歌传黄竹君王喜。看重重、水晶宫殿，璇铺珠缀。更向瑶台高处望，疑布江边鱼丽。想空壁、三千如是。舞罢玉龙纷彩伏，晃银鲜、片片遥空坠。铙竞唱，催征骑。"
    ]
  },
  {
    "id": "adcfe4db3ad848c972efd690f31e3495",
    "title": "琐窗寒·奉和司徒公寒食悼亡，次原韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "禁火清明，春归天上，空传佳丽。梨花飞雪，吹落阑干如绮。掩流苏、环佩姗姗，壁间遗挂生绡腻。剩千堆麝粉，子规啼煞。柳绵初起。",
      "遥睇。纱窗畔，恰宝镜尘封，瑶台迤逦。彩鸾飞去，红杏词添憔悴。怅蕉林、退食归来，返魂香冷薰笼倚。漫伤神，奉倩诗成，只裹珍珠泪。"
    ]
  },
  {
    "id": "adcfe4db3ad848c9ecbb0ddfd5d86cea",
    "title": "玉簟凉己未七夕，和其年韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "菡萏生香。望禁柳烟浓，未似江乡。穿针当此夕，漫亸却钗梁。纵今莲漏夜永，金门客、谁许清狂。只别院，有红牙齐拍，同唱伊凉。",
      "清光。玉绳低转，银汉斜横，牵起愁海难量。拥衾和月睡，且闲闭云窗。双鱼音信都断，怎能够、梦到回廊。风露里，怕天边、啼损残妆。"
    ]
  },
  {
    "id": "adcfe4db3ad848c9f56255618bf524b1",
    "title": "绮罗香·燕京市上得佛手柑，贻棠村公并缀此词",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "抹丽馀香，霜柑未破，月冷苑墙宫树。刚挂银鱼，转忆蕉林深处。妒橙黄、纤手初擎，羞橘绿、樱桃微注。最堪怜、瓯越才来，北方佳果还如许。",
      "故园莼菜渐老，青李来禽又过，应添愁绪。酷爱清芬，闲写断肠新句。江路远、红友无凭，倩乌丝、苔笺裹去。笑连枝，合掌和南，散花深夜雨。"
    ]
  },
  {
    "id": "adcfe4db3ad848c9a8845e479f2acf9f",
    "title": "解连环·用李十九武曾韵，送孙恺似之凤阳",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "昨宵凉雨。舞馋蛟乱叶，激成凄楚。何况是、衰柳旗亭，绾皂帽青衫，一鞭回去。未酣邯郸，且莫付、龟兹小部。向濠梁、暂赋依刘，曾记征衣着处。",
      "狗屠共谁问否。惜李郎才调，神伤卫虎。到官阁、醉染隃麋，谩劈阮吹箫，辟寒避暑。闲话莼鲈，又牵惹、离愁如絮。待看花、宴吃红绫，去天尺五。"
    ]
  },
  {
    "id": "adcfe4db3ad848c962cfa5402155cc21",
    "title": "念奴娇·中秋饮蕉林书屋，用其年韵，时京师地震不已",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "九秋刚半，望天边云影，淡烘黄月。擪笛弹丝豪兴减，宛转愁肠凝结。庾亮楼头，马融帐底，坐等姮娥出。露浓衣冷，应怜照见华发。",
      "徒剩断甃颓垣，六街三市，犹恐巨鳌掣。拚向糟床倾腊酿，齿沁霜桃如雪。深锁银蟾，浅笼玉兔，不放鲛绡裂。冰轮碾碎，有谁能诉瑶阙。"
    ]
  },
  {
    "id": "adcfe4db3ad848c9f44adbc97f900644",
    "title": "归朝欢寿吴母徐太夫人，为同馆吴青坛赋",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "荔浦归来帘不卷。青犊千群传羽箭。追思鹤化广陵涛，廿年黄鹄歌成怨。凤毛今喜见。彩衣犹带御香浅。待重来，板舆昼捧，早自看花遍。",
      "千岁冰桃琼液溅。嘹亮笙箫声近远。锦筵开处记调羹，霜螯雪鲙金刀断。龙池鸾诰显。红绫春饼曾相荐。最难忘，双驹绕膝，绛蜡烧银剪。"
    ]
  },
  {
    "id": "adcfe4db3ad848c934e95fc39389b73c",
    "title": "百字令棠村公席上咏米家灯，和其年韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "晶帘才下，掩红篝翠幕，曲栏低亚。燄吐兰釭花结蕊，人倚纱屏如画。烟缕香尘，縠裁宝雾，遮莫分真假。闲来斗巧，虫鱼历历堪写。",
      "应忆天宝年时，开元盛日，小试传柑夜。金燕钿蝉曾不再，只剩霜浓鸳瓦。喜值良宵，春灯百盏，背立华堂下。火阑珊处，旧愁今夜重话。"
    ]
  },
  {
    "id": "adcfe4db3ad848c97ea8683d6fb07c4c",
    "title": "摸鱼儿·咏窝丝糖，糖出旧内遗制，今一白头老监尚能为之，然已退居西山，恐此后便成广陵散也",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "是何人、丝丝糅熟，螺蚊一缕堪理。铜驼阅尽兴亡泪，只向筵前争嗜。春灯市。犹曾记、天街夜静龙楼底。茫茫对此。叹头白宫人，昔难觅处，弱雪又沾齿。",
      "松如许，休问厨娘食品，漫怜旧监遗制。饧箫轻弄东风软，好请玉卮娘子。浑难似。且说与、饼师可似闽中荔。南朝轶事。看腻粉堆盘，老饕狂叫，剪却愁肠细。"
    ]
  },
  {
    "id": "adcfe4db3ad848c9a49699ffc5383a15",
    "title": "河满子·春夜棠村公席上观小伶演剧，同蛟门赋",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "小部钧天夜奏，听来如醉春酲。赢得司空曾见惯，偏爱杜牧多情。记取当筵红豆，能消几束吴绫。",
      "锦瑟初停再鼓，琼丹细酌还倾。剩有鲛人珠一颗，彩鸾驾出云軿。惆怅马融帐底，风流那减安陵。"
    ]
  },
  {
    "id": "adcfe4db3ad848c92a7e881b64c9a41c",
    "title": "菩萨蛮·题蝶庵词，寄阳羡史云臣",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "浓阴欲洗桐花甃。旗亭一曲抛红豆。唱到蝶庵词，开残芍药时。",
      "子规啼不住。归梦牵人去。烟艇几时移。从君罨昼溪。"
    ]
  },
  {
    "id": "adcfe4db3ad848c93f620d87f922be15",
    "title": "秋霁·九日灵佑宫登高，和棠村公作",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "戏马台荒塞雁杳，珠宫罩却烟霭。市上吹箫，垆头击筑，旧日酒徒谁在。朝衫典却，只馀双鬓西风外。嗟索米，辜负题糕，触目愁无赖。",
      "呜驺喜至，佳客携樽，宣武风流叹难再。倚高寒、帝京千里，桑干水绕浑如带。休蹙眉心远黛。且凭杰阁，西山爽气飞来，萧萧落木，静闻天籁。"
    ]
  },
  {
    "id": "adcfe4db3ad848c9313ca58f140dab26",
    "title": "浪淘沙·咏万年冰",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "玉柱一重重。不响净琮。水晶殿阙晓朦胧。钩取莹莹方寸铁，何处蛟宫。",
      "香雪满帘风。寒压芙蓉。绿云轻刻小金虫。移向妆台偎翠袖，巧夺天工。"
    ]
  },
  {
    "id": "adcfe4db3ad848c917665aa27c41f692",
    "title": "貂裘换酒寄梁冶湄，时擢延平守",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "曾记西湖醉。恰清明、画桡箫管，满城桃李。小住为佳垂手别，越鸟燕云无际。羞割肉、一官如寄。别后双鸿时见忆，奈君腰、久折伤流辈。乘五马，便应喜。",
      "鸥眠波冷衰荷醉。响渔叉、月明花港，儿童歌起。残碣菊香坟尚在，半阕凄凉何已。真好事、惟吾与子。抛却杭州今已去，想勾留、一半烟和水。闽州荔，又尝矣。"
    ]
  },
  {
    "id": "adcfe4db3ad848c9e692f98bbc2f1bec",
    "title": "五彩结同心荔支",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "星毬颗颗，繁实离离，蛮雨做将炎热。谁绾同心扣，早衔到、锦树枝头相结。筠笼小摘堆常满，倩纤手、玉人徐揭。红衣褪，琼浆斜进，齿陡惊寒彻。",
      "水晶瓦似冰雪。且漫言，一骑软尘曾接。挂绿名偏好，还输与、颜比石榴裙褶。饱餐三百君休讶，较佳果、杨家迥别。记玉奴初酲，卯酒乍启，朱唇微啮。"
    ]
  },
  {
    "id": "adcfe4db3ad848c9c6291fa46f9bacf0",
    "title": "减字木兰花·鹧鸪",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "桄榔叶暗。旅客频惊声一唤。月黑前滩。懊恼人间行路难。",
      "荒烟苦竹。占个山头常独宿。最是钩辀。偏与啼猿一样愁。"
    ]
  },
  {
    "id": "adcfe4db3ad848c90389e48e2a1ed15d",
    "title": "月华清·白鸥",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "踯躅花明，马缨叶暗，记曾玉羽栖处。赚入瑶阶，却被珠娘留住。合倩着、妙手边鸾，画黑白、分明千缕。休怖。待岭表归来，香粳饲汝。",
      "离却黄茅苦竹，早月黑滩昏，蛮江飞渡。移傍雕栏，输与鹦哥能语。留住取、孔雀屏开，沾几点、绿蕤红雨。无绪。试开笼放尔，愁消几许。"
    ]
  },
  {
    "id": "adcfe4db3ad848c99ae89db22950e28f",
    "title": "贺新凉题顾舍人侧帽投壶图，次成侍中原韵",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "作达何妨耳。任猜嫌、六朝人物，过江门第。稷契许身原不薄，争识乃公此意。也只要、一人知己。匣冷鱼肠壶注矢，倩谁侬、揾住英雄泪。看写照，情如水。",
      "记曾绮席同沾醉。笑回头、夷门渐老，不逢无忌。胡粉搔头聊自噱，击筑弹丝而已。闲共话、拂衣追悔。宫柳轻烟寒食近，盼仙韶、再奏龙池里。游侠传，君休记。"
    ]
  },
  {
    "id": "adcfe4db3ad848c91ee88616fd19708c",
    "title": "高阳台·西湖感旧",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "葛岭苔荒，孤山鹤去，重来漫醉觥船。屈指繁华，笙歌不似当年。酒垆依旧人何处，上裙腰、草绿堪怜。转凄然，多少坟头，石马嘶烟。",
      "踏青犹记曩时路，但柳迷花港，燕触风帘。遮莫消凝，新愁更锁眉尖。蓬莱梦短心情懒，放轻桡、且伴沤眠。莫憎嫌，刚度刘郎，又到桃边。"
    ]
  },
  {
    "id": "adcfe4db3ad848c90f414becb36f6675",
    "title": "百字令题竹垞图",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "春明梦断，小长芦、重整数间茅屋。晴日疏窗烟缕散，浅露一丛寒玉。扑鹿沙沤，惺忪岸柳，暗水当门缘。曝书亭子，与谁消夏同曝。",
      "恰喜短棹频过，深杯屡把，不远江乡曲。细按蘋洲渔笛谱，醉劈蛮笺十幅。衮衮诸公，万人海里，只是相争逐。输君高卧，垞南垞北皆竹。"
    ]
  },
  {
    "id": "adcfe4db3ad848c9288d1fa76ad9cb94",
    "title": "蝶恋花·画眉鸟",
    "authorName": "徐釚",
    "authorId": "adcfe4db3ad848c91c54985ec59b469d",
    "dynasty": "清",
    "content": [
      "春锁阑干小睡足。粉粉朱朱，巧映斑斑竹。不许鹦哥为眷属，雕笼自踏连枝木。",
      "斜带远山新似沐。老去秋娘，输与双蛾蹙。宛转啼声防断续，黄鸲偷却眉心绿。"
    ]
  },
  {
    "id": "adcfe4db3ade3cb8f29ff18e3ff67707",
    "title": "点绛唇",
    "authorName": "杨琬",
    "authorId": "adcfe4db3ade3cb8d1457b72d1457b72",
    "dynasty": "清",
    "content": [
      "小雨初收，野波清浅明如镜。荻花千顷。细响穿幽径。",
      "半杵晨钟，欲被风吹冷。听来近。寺藏松顶，玉塔玲珑影。"
    ]
  },
  {
    "id": "adcfe4db3ade3cb837c07c6de1319ece",
    "title": "高阳台·题顾羽素表姑《绿梅影楼填词图》",
    "authorName": "杨琬",
    "authorId": "adcfe4db3ade3cb8d1457b72d1457b72",
    "dynasty": "清",
    "content": [
      "画阁连云，疏帘隔梦，人间无此高寒。石瘦苔荒，一轮冻月团圞。悄然万籁声俱寂，凭烟痕、绿上毫端。对横枝，依约微吟，画损阑干。",
      "深宵不用银缸照，爱横斜疏影，写向冰纨。仿佛瑶妃，半鬟香雾初干。披图忍读琴清句，侍慈帏、画卷曾看。听烟梢，翠羽飞来，同话心酸。"
    ]
  },
  {
    "id": "adcfe4db3ae4d2e5bcaf8d71cb59f2aa",
    "title": "杏花天·晚眺",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "柳丝丝外天涯路。谩长是、朝朝暮暮。玉龙哀曲难重度，怨入琵琶拨处。",
      "便斩却、相思万树，争禁得、良宵风雨。不如依例甘虚负，深锁连环屈戍。"
    ]
  },
  {
    "id": "adcfe4db3ae4d2e55077fcfa09dbac3c",
    "title": "八六子·登楼",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "怕登楼，困人天气，啼莺阑外句留。算如梦如尘柳絮，无花无酒清明，踏青旧游。新声听彻凉州。",
      "夜月半含窗影，朝云早上帘钩。肯暗传，玉郎共春长好，黛眉妆晓，红牙歌笑，那知一换一番春老，蓦天蓦地闲愁。谩凝眸，东风不如去休。"
    ]
  },
  {
    "id": "adcfe4db3ae4d2e5bb1bdd62709892c0",
    "title": "蝶恋花·岁暮有咏",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "雪勒馀寒春意少。一觉扬州，到处销魂早。庾信愁多潘鬓老。梅枝怕见青禽小。",
      "极目烟波迷远道，何事东风，又绿瀛洲草。不是天涯归梦杳。悠悠教向谁边好。"
    ]
  },
  {
    "id": "adcfe4db3ae4d2e5bb1bdd62feb3d5ec",
    "title": "蝶恋花·岁暮有咏",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "晓日流苏帘影碎。懒起梳头，镜里成憔悴。判更温馨添锦被。惊魂长是愁无寐。",
      "酒可忘忧宜小醉。争奈金樽，都化歌边泪。斜倚熏笼偎暖意。朝寒悄悄侵红袂。"
    ]
  },
  {
    "id": "adcfe4db3ae4d2e5bb1bdd62de3e8c2d",
    "title": "蝶恋花·岁暮有咏",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "炉鸭香销清漏静。燕子将雏，华屋新巢定。扑面东风吹酒醒。海波万里春潮涌。",
      "雪满平沙云树迥。莫倚危阑，怕见孤鸿影。独立苍茫悲断梗。炊烟明灭荒村暝。"
    ]
  },
  {
    "id": "adcfe4db3ae4d2e5bb1bdd62de771c3c",
    "title": "蝶恋花·岁暮有咏",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "向晚风来天又雪。未是春归，已是春怀恶。百草千花愁寂寞。隔帘乍报梅英落。",
      "万种缠绵抛不却。便不思量，争不思量著。入夜霜钟敲更切。玉楼高梦浑惊觉。"
    ]
  },
  {
    "id": "adcfe4db3ae4d2e5d2032295c092b645",
    "title": "生查子·晨起",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "侍女莫催妆，妆镜尘生缬。镜楼当远山，望远心先折。",
      "悄地卷重帘，偷骂东风恶。帘底乱飞花，帘外双胡蝶。"
    ]
  },
  {
    "id": "adcfe4db3ae4d2e54f7d979391973139",
    "title": "解连环·闻歌",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "落红骀荡。看惊波莽莽，暮寒侵帐。谩记省、鹅酒浮樽，正携手碧阑，月华初上。懒起吹箫，怕碍著、小红低唱。问琵琶门巷，可似那时，风景无恙。",
      "哀歌自成跌宕。却微闻笑我，归计辽旷。谁与唤、桃叶桃根，便轻趁东风，渡口双桨。燕子飞来，道花雨，一江春涨。更焚香，卷帘镇日，系舟不放。"
    ]
  },
  {
    "id": "adcfe4db3ae4d2e5daa15a034336e3ef",
    "title": "大酺雨后凭阑",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "看柳垂烟，山凝黛，又是江城梅落。茫茫明日事，有古愁如海，乱魂飞越。",
      "对酒当歌，人生朝露，还怕韶华虚设。天涯多风雨，况倦销英气，易成哀乐。",
      "问身世能禁，几番歌笑，几番愁绝。",
      "望中云水阔。买征棹，轻悔当年别。便换得，三生石梦，万感琼丝，那堪容易朱颜歇。",
      "及蚤宜归去，听杜宇，声声幽咽。试低唤，双胡蝶。微波寄语，奈隔沈沈帘幕，只今向谁细说。"
    ]
  },
  {
    "id": "adcfe4db3ae4d2e540a8e3369c578e8b",
    "title": "念奴娇·笳",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "砉然长啸，带边气，孤奏荒茫无拍。坐起徘徊，声过处，愁数南冠晨夕。夜月吹寒，疏风破晓，断梦休重觅。雄鸡遥动，此时天下将白。",
      "还想中夜哀歌，唾壶敲缺，剩怨填胸臆。空外流音，才睡浓，胡遽乌乌惊逼。商妇琵琶，阳陶觱篥，万感真横集。雕戈推枕，问君今日何日。"
    ]
  },
  {
    "id": "adcfe4db3ae4d2e5f02891a46c9025aa",
    "title": "采桑子",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "一帘疏雨溟蒙，暗尘轻傍幽阶敛。横塘侧径，凌波小袜，应怜薄染。燕觜芹香，马蹄花碎，记黏春感。甚因缘却在，墙阴阑角，被斑驳，苔痕点。",
      "不弃托根萧艾，好滋培，蕙畦兰畹。雪迷鸿爪，禅心沾絮，嫩晴初闪。芳草连天，夕阳满地，倚楼凄黯。似而今滑滑，真行不得，乱山云掩。"
    ]
  },
  {
    "id": "adcfe4db3ae4d2e53291e26e0e62f45a",
    "title": "湘春夜月蝉翼纱帐",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "是欢云，不知还是侬心。只觉一片轻烟，围梦小温存。梦结千丝越网，怕网来西子，别种愁根。便结成帷幕，护侬欢爱，欢堕侬身。",
      "欢眸剪水，侬肌照雪，就里分明。密不妨风，消受得，玉钩齐放，花露凉芬。阑愁阻梦，那更容，飞越春魂。愿永世，仗情丝爱缕，丝丝入扣，扣定欢情。"
    ]
  },
  {
    "id": "adcfe4db3ae4d2e5e0f567d420c06ea9",
    "title": "蝶恋花·春怨",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "门外藏鸦春袅袅。便作垂杨，想是西湖好。金缕歌成添烦恼。行人笛里关山杳。",
      "正恐长愁伤客抱。如此风夜，何苦扬征棹。乡梦羁怀浓睡扰。青峰两岸多啼鸟。"
    ]
  },
  {
    "id": "adcfe4db3ae4d2e5e0f567d4de5dd1be",
    "title": "蝶恋花·春怨",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "春事年年愁里度。知否春来，便是愁来处。骢马不归庭院暮。小屏风外江南路。",
      "斜抱银筝金粟柱。掩抑哀弦，羞涩弦中语。谁劝流莺声且住。抛钱重卜归期误。"
    ]
  },
  {
    "id": "adcfe4db3ae4d2e5ef44fb6f73b31bd9",
    "title": "江城梅花引·畏庐为涧秋作山水小幅漫笔题此",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "西风斜日酿清愁。怕登楼，又登楼。笑举一尊浊酒饯残秋。直向万山深处去，起茅屋，尽馀生，断送休。",
      "送休，送休，更何求。水自流，云自浮。睡死，睡死，睡不死，飘梦岩头。扶杖飞泉，尘世总悠悠。倚石看君留画稿，持此意，赠将归，当卧游。"
    ]
  },
  {
    "id": "adcfe4db3ae4d2e555d71e06a94f2f84",
    "title": "忆秦娥·高邮道中",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "春光薄。梅枝欲老杨枝弱。杨枝弱。风怀万种，向谁低说。",
      "当炉玉腕人如雪。飘摇翠带同心结。同心结。梢头豆蔻，伶仃二月。"
    ]
  },
  {
    "id": "adcfe4db3ae4d2e555d71e0634f3b8b9",
    "title": "忆秦娥·高邮道中",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "阳关咽。鬓云松掩眉山叠。眉山叠。暗传心事，乍明还灭。",
      "秋镫洗研华堂月。春花赌酒红阑角。红阑角。待来迎汝，渡江桃叶。"
    ]
  },
  {
    "id": "adcfe4db3ae4d2e55537a166b5247e3f",
    "title": "被花恼答畏卢",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "神仙美眷閟嫏嬛，消受隔帘妆晓。纸阁疏梅破微笑。明珠约颈，横波媚眼，静写销魂照。温宿梦，倚新娇。愿人长寿花长好。",
      "魆地怯朝寒，孤负香衾怨天早。巾宽泪律，酒碍歌程，结束闲烦恼。任吹凉送暖傍东风，向飞絮，禅心证空妙。只一例，付与幽窗啼翠鸟。"
    ]
  },
  {
    "id": "adcfe4db3ae4d2e57a3aae33be2651a2",
    "title": "高阳台·题青莲醉脱汾阳图",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "雪月吟怀，江湖酒胆，谁能青眼高歌。万里边沙，望中消息如何。秋风逼紧梧桐脆，满银床，坠叶婆娑。谩重询，荆棘宫街，泪滴铜驼。",
      "开元旧事无人见，见汪汪海水，一碧平波。豪士扶风，殷勤试挽天河。梦长莫待鸡催晓，怕明朝，双鬓全皤。要商量，心上眉头，甚处愁多。"
    ]
  },
  {
    "id": "adcfe4db3ae4d2e57a3aae333137a321",
    "title": "高阳台·题青莲醉脱汾阳图",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "虎豹当关，龙蛇起陆，茫茫知己天涯。制泪人前，青衫恨入琵琶。罡风力大群芳歇，剩飘萧，燕子无家。恁悠悠，水自东流，日自西斜。",
      "长歌当哭真无赖，看江湖满地，白露蒹葭。巨眼埋尘，青莲毕竟仙花。竞沽美酒咸阳市，负狂谈，阁阁池蛙。问谁知，释凤雕笯，脱骥盐车。"
    ]
  },
  {
    "id": "adcfe4db3ae4d2e57a3aae335b1453bd",
    "title": "高阳台·题青莲醉脱汾阳图",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "宝剑论交，钿筝顾曲，算来吾亦能狂。大道朱楼，碧城云外彷徨。陈词阊阖迷前路，一重重，银汉红墙。枉教人，倚断回阑，盼断回肠。",
      "旗亭虚按雏鬟拍，奈歌声寂寞，舞袖郎当。便托秋弦，弹成总是清商。英雄用武知何地，一年年，人海昂藏。竟输他，蝶据幽花，蜂据幽香。"
    ]
  },
  {
    "id": "adcfe4db3ae4d2e508a7705713273aad",
    "title": "梦横塘再答畏卢",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "笛梅吹月，钵水容天，鬓丝惭对华烛。借问年时，几醉倒，花前醽醁。儿女英雄，为谁欢笑，为谁哀[哭]。被零烦碎恼，秘怨神啼，都来占，眉峰蹙。",
      "偏逢历劫天人，恰香花供养，绮梦慵续。华艳千丛，料不抵，清芳一束。待收拾，风云材略，并作温存慰寒绿。日暮空阶，缟衣何处，倚萧萧修竹。"
    ]
  },
  {
    "id": "adcfe4db3ae4d2e5bd03ab2553dcfba7",
    "title": "东风第一枝·春雪",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "迓暖将融，馀寒乍勒，琼葩飘散冰蕊。向明疑密还疏，背风未欹故坠。花泥蓄润，定不放，闲尘飞起。待掩映，松竹晴鬟，化作唾痕茸翠。",
      "山睡醒，冻烟澹委，村酒熟，故人恰至。谩夸阳楚清歌，预知杏垌兆岁。身前身后，算总是，行云流水。要点缀，消瘦岩梅，莫惜悄吟驴背。"
    ]
  },
  {
    "id": "adcfe4db3ae4d2e5a8af9d0fed51c62c",
    "title": "白苎",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "愧馀生，背孀母，孤儿默泣。哀哀寸草，未报春晖百一。黯风尘，卅年轻换鬓丝白。城北。旧家山，料尚有，儿时居宅。朦胧乌桕，微颤东溪月色。曾几番，抱书愁傍寒机侧。",
      "凄恻。永负慈恩，外家闻见，还说依稀记得。记柳岸霜疏，夜乌啼急。秋卢耐晓，正淹梭泪尽，血飘残织。望断南云，墓草林楸，空剩荒寂。待更牵衣，索乳何从觅。"
    ]
  },
  {
    "id": "adcfe4db3ae4d2e5f02891a4e52fe545",
    "title": "采桑子",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "楼高望极斜阳外，乱叠云山，憔悴阑干，盼尽春光一半寒。",
      "吹化搅絮东风恶，静閟悲欢，不上眉端，暗引湖波当镜看。"
    ]
  },
  {
    "id": "adcfe4db3ae4d2e5e774630f246473fb",
    "title": "定西番·画鹰",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "昨夜羽书消息，胡骑满，俊鹰愁，雁门秋。",
      "何日登台呼去，澹烟凉欲流。飞趁马蹄风雪，纵清游。"
    ]
  },
  {
    "id": "adcfe4db3ae4d2e5e774630f85632e4c",
    "title": "定西番·画鹰",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "可惜健儿身手，疏玉勒，倦金绦，太逍遥。",
      "砂碛斜阳如梦，阵云骄复骄。谁傍雪山围猎，试弓刀。"
    ]
  },
  {
    "id": "adcfe4db3ae4d2e5e774630f62891ee3",
    "title": "定西番·画鹰",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "唤起玉关豪杰，开倦眼，盼青云，去从军。",
      "如许纵横狐兔，臂鞲缠杀人。依旧极天衰草，向黄昏。"
    ]
  },
  {
    "id": "adcfe4db3ae4d2e51749ee1eaed9eaae",
    "title": "六丑",
    "authorName": "徐树铮",
    "authorId": "adcfe4db3ae4d2e5d1457b72d1457b72",
    "dynasty": "清",
    "content": [
      "正孤帆半卷，向十里、青山吹笛。送春未归，移舟先送客，客去春寂。怕说江南路，路旁丝柳，颤垂垂千尺。山程水驿牵行色，梦里惊波，瞿唐远谪。回头太湖遥隔，剩愁鬟七二，空际凝碧。",
      "春归谁惜。恰浮家泛宅。怪底飞红早，难再觅。疏钟慢打云隙，遍孤山寺外，夕阳如泣。愁深浅，酒怀宽窄。都分付、一剪吴淞腻染，娟花微湿。风飘去，莫问踪迹。待夜潮、暗长还吹送，冲烟片席。"
    ]
  },
  {
    "id": "adcfe4db3b19234efbf6d7d98c81d480",
    "title": "清平乐·镜",
    "authorName": "陈芳藻",
    "authorId": "adcfe4db3b19234ed1457b72d1457b72",
    "dynasty": "清",
    "content": [
      "寒光皎洁。认取秦时月。为问圆冰清到骨，可贮芙蓉颜色。",
      "愁来怕上眉梢。恐伊知我魂消。顾影卿怜谁瘦，朝朝相对无聊。"
    ]
  },
  {
    "id": "adcfe4db3b19234e247bb9f3b0483ea4",
    "title": "南浦·春柳，用玉田春水词韵",
    "authorName": "陈芳藻",
    "authorId": "adcfe4db3b19234ed1457b72d1457b72",
    "dynasty": "清",
    "content": [
      "袅娜舞长条，绕隋堤、翠幕金衣啼晓。细缕蘸晴波，低摇漾、水面落红频扫。柔情弱态，盈盈十五怜娇小。十里晓风残月岸，谱入才人词草。",
      "楼头触起相思，觅封侯、忍把年华负了。怕见擘棉时，飘零恨、点点纱窗飞到。韶光易渺。杜鹃唤得春归悄。回首灞陵桥畔路，绾住离愁多少。"
    ]
  },
  {
    "id": "adcfe4db3b58d1de893dfa2923348568",
    "title": "丁香结为未婚顾烈女作",
    "authorName": "吴芳",
    "authorId": "adcfe4db3b58d1ded1457b72d1457b72",
    "dynasty": "清",
    "content": [
      "兰拂清芳，菊垂素影，那容蝶蜂轻逗。待妆台攀折。绣帘永伴，任凄清相守。不堪人去也，花容杳、镜鸾虚负。含芳敛艳，更教甚日，重撚玉手。",
      "难又。看袅袅娇枝，休拟彩丝牵袖。柳絮沾风，墙花笑路，从教甘受。谁识香心有主，怎许怜清瘦。拚宵来憔悴，敢惜尘埋罂缶。"
    ]
  },
  {
    "id": "adcfe4db3b58d1de2d2c23346d590512",
    "title": "阮郎归·寄远",
    "authorName": "吴芳",
    "authorId": "adcfe4db3b58d1ded1457b72d1457b72",
    "dynasty": "清",
    "content": [
      "东风吹就雨廉纤。慵将针线拈。暗愁多半上眉尖。残灯和泪添。",
      "罗帐冷，髻鬟偏。无言且独眠。欲凭清梦到君边，谁知梦也悭。"
    ]
  },
  {
    "id": "adcfe4db3b69f8daab0aff8c8c772990",
    "title": "临江仙·题二如居诗",
    "authorName": "沈省",
    "authorId": "adcfe4db3b69f8dad1457b72d1457b72",
    "dynasty": "清",
    "content": [
      "午睡醒来茶熟未，清风净扫心田。金炉漫炷水沉烟。把君诗一卷，细细读花前。",
      "南望不知相隔远，美人秋水娟娟。鱼书欲寄擘云笺。问君珠几斛，才许抵新篇。"
    ]
  },
  {
    "id": "adcfe4db3b8e01370e1c1f558024de6f",
    "title": "金缕曲·寄素乡姊",
    "authorName": "程端颖",
    "authorId": "adcfe4db3b8e0137d1457b72d1457b72",
    "dynasty": "清",
    "content": [
      "欲见无由计。忆归来、一旬话旧，许多情意。细数离愁千万缕，语语相怜到底。有几个、如君知己。怪煞流光容易过，又无端、判袂销魂地。写不尽，别离味。",
      "顿教枨触愁无际。料今番、吟馀绣倦，一般幽思。最是不堪风雨夜，倚枕乍凉天气。隔咫尺、天涯千里。剩有诗魂飞不定，梦迢迢、暗把情丝系。算只有，恨无已。"
    ]
  },
  {
    "id": "adcfe4db3bd8135fdfb39de71b32b88e",
    "title": "归字谣·春",
    "authorName": "张淑",
    "authorId": "adcfe4db3bd8135fd1457b72d1457b72",
    "dynasty": "清",
    "content": [
      "春。舞蝶歌莺淑景新。花飞减，肠断倚楼人。"
    ]
  },
  {
    "id": "adcfe4db3bd8135fda45253fb8a6959a",
    "title": "古调笑·春晚",
    "authorName": "张淑",
    "authorId": "adcfe4db3bd8135fd1457b72d1457b72",
    "dynasty": "清",
    "content": [
      "春晚。春晚。人与燕莺同懒。小庭昨夜风过，红紫还怜谢多。",
      "多谢。多谢。剩有荼蘼迟嫁。"
    ]
  },
  {
    "id": "adcfe4db3bd8135ff2fde60cd2f87dca",
    "title": "临江仙·春日，吴别驾乔夫人招游西湖，即席赋赠",
    "authorName": "张淑",
    "authorId": "adcfe4db3bd8135fd1457b72d1457b72",
    "dynasty": "清",
    "content": [
      "烟景东皇花柳簇，画船况泛西湖。湖心亭上即仙都。六桥山翠积，环绕镜中图。",
      "冠帔主人诗击钵，列钗竞倒琼壶。胜游四美足欢娱。晚钟何处起，明月又金铺。"
    ]
  },
  {
    "id": "adcfe4db3bd8135fc0a6a5f24372fcec",
    "title": "满江红·题荫嘉弟乐圃吟钞",
    "authorName": "张淑",
    "authorId": "adcfe4db3bd8135fd1457b72d1457b72",
    "dynasty": "清",
    "content": [
      "阿大中郎，曾问字、琉璃砚北。埋玉树、招魂无计，阑干长拍。后起一时推作手，先灵九地应加额。看编珠，乐圃好吟钞，如椽笔。",
      "孤露苦，休于邑。腾达快，休疑惑。纵才人命薄，也如巾帼。佳句雕龙终寿世，浮名梦蚁空争国。只愁予，进士浪相夸，难为役。"
    ]
  },
  {
    "id": "adcfe4db3bd8135f2da7fd2b0424c050",
    "title": "酷相思·忆慧贞、慧珠二女",
    "authorName": "张淑",
    "authorId": "adcfe4db3bd8135fd1457b72d1457b72",
    "dynasty": "清",
    "content": [
      "苦雨凄风秋欲暮。正触起、离愁绪。少音信、飞鸿天际度。长女也、迢迢路。次女也、迢迢路。",
      "料得停针抛绣谱。望亲舍、新诗赋。问何日、归来同首聚。长女也、喁喁诉。此女也、喁喁诉。"
    ]
  },
  {
    "id": "adcfe4db3c09a53fa2d534f6b5c5fab0",
    "title": "减字木兰花",
    "authorName": "王素音",
    "authorId": "adcfe4db3c09a53fd1457b72d1457b72",
    "dynasty": "清",
    "content": [
      "尘沙障眼。细计来程家渐远。野草闲花。不见当年阿母家。",
      "诗题古驿。鸡骨柔情无笔力。锦字偷裁，立到黄昏雁不来。"
    ]
  },
  {
    "id": "adcfe4db3c544a36bf8589c850344e81",
    "title": "解连环·癸卯八月，相国寺街访瑶华故宅，顾视辛丑回銮置顿，抚事郁伊，正不止怀古切声也",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "梵钟寒彻。洗尘微暂阁，晚吹还掣。背细草、闲语斜阳，早魂断燕飞，那时归妾。又入铜驼，烧灰冷、似僧能说。想双蝉暗掩，梦短黍宫，概从销歇。",
      "西风又红水叶。念江淮未霜，北雁先别。数倦程、独客销凝，忍重写伤心，雨铃残阕。故国秋回，怨过眼、芳菲鸣鴂。劝行人、未须吊古，但思岁月。"
    ]
  },
  {
    "id": "adcfe4db3c544a36a66317864b104fba",
    "title": "更漏子",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "烛双花，筵滴泪。争奈未成沉醉。怜强笑，见悲啼。眼边光景迷。",
      "关山路。伤心数。不抵谢家廊庑。千里月，五更云。此情天与亲。"
    ]
  },
  {
    "id": "adcfe4db3c544a36f32f182edf3d0b70",
    "title": "浣溪沙",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "如梦风花赴镜流。舞杨无力倚娇柔。黛奁脂盝自然收。",
      "未必真珠全赚泪，断无罗带肯瞒愁。春光谁分薄于秋。"
    ]
  },
  {
    "id": "adcfe4db3c544a361368c9146d109d00",
    "title": "临江仙",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "一叶碧梧金井冷，欲题无语相思。已凉天气未寒衣。剩香罗带，憔悴费禁持。",
      "见说行云无定处，去程乌鹊应知。旧欢今分教人疑。画屏银烛，故故暗佳期。"
    ]
  },
  {
    "id": "adcfe4db3c544a369725a01fd11e71c5",
    "title": "瑞鹤仙·辛亥五月晦，感旧园拜张砚秋生日，呈梁节老",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "江城吹玉断。问春明旧事，梦痕深浅。西州又开馆。",
      "想羊昙归后，泪扉寻遍。荷衣未换。把天上、良辰教看。",
      "只金仙、不管人间，剩与酒杯消遣。",
      "应见。流莺故在，断雨疏烟，岁华凄怨。流尘漫转。画屏外，烛光短。",
      "待黄昏饮散，阑干一霎，路比蓬山更远。正夜廊、无月沉沉，谢家别院。"
    ]
  },
  {
    "id": "adcfe4db3c544a36f32f182e176b361e",
    "title": "浣溪沙",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "团扇依依故近人。乍惊零落倍相亲。西风罗额暗生尘。",
      "衾薄未成寒夜计，烛光旋觉曙窗分。坐来心事又因循。"
    ]
  },
  {
    "id": "adcfe4db3c544a3686b9120273e32af9",
    "title": "虞美人",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "回廊已有惊秋叶。不管栖香蝶。便随明月到阑干。争奈更无一字只清寒。",
      "玉人拾起燕支薄。半晌朱颜觉。料应随分对西风。裙衩偷量依约去年同。"
    ]
  },
  {
    "id": "adcfe4db3c544a36f32f182e91108ce6",
    "title": "浣溪沙",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "自入秋来始夜清。去人娇月背窗明。乱花穿竹过前汀。",
      "初见便拼持定分，再来谁信昧平生。此情天与注深盟。"
    ]
  },
  {
    "id": "adcfe4db3c544a361749ee1e50c5c8f1",
    "title": "六丑",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "正啼红满径，绣阁掩、虚廊无月。画阑试凭，年时香尚发。柳带堪结。还是湔裙候，背花临水，荡晓愁空阔。行云冉冉孤城接。镜匣收鸾，罗衣卷蝶。邻箫为谁先咽。算花风廿四，犹解催别。",
      "桃根杏叶。委新词半箧。又堕年华泪、尘暗黦。多情怕看团箑。似留恋苦恨，薄人轻绝。残煤冷、雨声初阕。应不分、一晌销魂，拼与渡头飞雪。西园事、归燕能说。但早来、纵有游春意，骄骢正怯。"
    ]
  },
  {
    "id": "adcfe4db3c544a36fbec1bb565d7c7a9",
    "title": "探芳讯雪娘病起，重见江湄，一月讹言如隔世矣",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "紫箫远。又凤翼飞軿，天风吹转。洗梦尘清泚，银河水深浅。人间百感冬温夜，教作良辰看。渐黄昏、隔水初灯，岁华深院。",
      "妆薄泪痕泫，有印粉窗纱，凝香罗荐。莫倚高寒，仙帔绀霞卷。熨怀暗堕金炉烬，漫借笙歌暖。正销凝、那更檐花怨断。"
    ]
  },
  {
    "id": "adcfe4db3c544a363d8ec6f42acc1c06",
    "title": "瑞鹤仙·才人河满赋此慰之",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "暗尘惊转烛。送华堂归客，春波如曲。笙箫咽寒玉。",
      "有明妆窈窕，自伤幽独。庭花簌簌。夜潮生、东风又促。",
      "算游丝、飞絮牵萦，天远泪痕相续。",
      "枨触。长门买赋，词客千金，此情谁属。蛾眉漫蹙。今古事，几歌哭。",
      "但飘零休恨，天涯看遍，芳草无人更绿。问伊家、除了周郎，为谁误曲。"
    ]
  },
  {
    "id": "adcfe4db3c544a36a79fd9d99000eb4a",
    "title": "摸鱼儿·五月廿五日，重过故潘园，女道晖殇后一日也",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "渐黄昏怨梅疏笛，飘零花片重数。辘轳先听薰风转，门掩翠阴前度。今更误。纵觅得、枝头青子还迟暮。流红漫溯。恁断索银瓶，泪铅金井，空惹坠欢古。",
      "闲池馆，多少红吟绿赋。遗香罗袜尘土。思量竟是无花好，随意野桥烟圃。天也妒。总不把、斜阳小驻留人渡。浮生太苦。悄一似秋莲，无人解道，春恨早分付。"
    ]
  },
  {
    "id": "adcfe4db3c544a362774c17e875c4e44",
    "title": "金盏子",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "咽曲寒蝉，听倦魂惊换，一年秋色。鸳藓冷流尘，嗟辛苦霜华，素怀能敌。暗香似怨罗屏，整西风巾帻。黄蝶舞、依稀粉裳宫靥，细敲窗隔。",
      "消息。短篱侧。人不见、繁英任弃掷。清尊几回唤起，空憔悴、荷衣野水恻恻。翠微怕有斜阳，付伤心潮汐，寒林晚、还是数点绯霞，漫与妆饰。"
    ]
  },
  {
    "id": "adcfe4db3c544a365aae0394136f8be4",
    "title": "琐窗寒·寓斋闻落木",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "甓藓雕霜，檐萝扫月，叶吹重听。匆匆梦转，改尽绿阴门径。掩残书、错翻堕红，旧情未了芳题省。又石阑几片，如何不护，唱蝉凄冷。愁凝。",
      "秋天迥。但野水荒沟，故寒新暝。空山自好，未与宫槐同咏。想江湖、摇落正多，雁声不到宵更永。最妨他、白发孤篷，怨入渔灯檠。"
    ]
  },
  {
    "id": "adcfe4db3c544a36f25f32288b885ac1",
    "title": "新雁过妆楼得晦闻书，怅然赋答",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "玉合罗囊。红香小、相怜蠹损春装。浣襟兰泚，羞照一水昏黄。倦眼西风谁最念，冻萤带雨弄书光。泪绡藏。",
      "故人惯识，淹过重阳。华堂当时送客，怨背窗暗烛，不照回肠。岁寒身世，歌外落雁清霜。芳尊自吟自泣，任持摺、花前金缕裳。香奁集，算只除彤管，谁与冬郎。"
    ]
  },
  {
    "id": "adcfe4db3c544a36c9f1f7fc68558468",
    "title": "绛都春·己未立春，珠院听歌，同东篱诸子",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "烘炉润鼓。渐春到镜奁，明珠先曙。汉苑洞箫，初试东风，流莺语。吟壶曾结神仙侣。共欢夕、梅边尊俎。岁华依约，红裁翠剪，彩花钗股。",
      "休负。双鬟为识，乍回首最在、骄尘红雾。蘸语夜潮，回烛风廊，凌波步。霓裳新按云韶部。便不是、常年宫谱。会看声动枢南，唤雷启户。"
    ]
  },
  {
    "id": "adcfe4db3c544a363dd9292e5b5a48b3",
    "title": "渡江云·闭门春尽，兀坐成吟",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "钩帘喧暝燕，絮风正急，忍问抱愁归。绣尘摇梦短，几处垂杨，水曲暗鹃啼。闲心漫理，怕尚有、一点芳菲。刚凭得、绝尘书幌，绕树绿成围。",
      "凄迷。单杯婪尾，小字蛮笺，更安排何计。空怨他、高楼银烛，催送斜晖。今宵泪到云屏隙，只断钟、疏鼓休提。人静后，和春泥语低低。"
    ]
  },
  {
    "id": "adcfe4db3c544a36fb281a6b98b8a129",
    "title": "莺啼序",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "歌纨恨轻易染，叹清尊未洗。醉魂醒、吹入江风，洞箫凝望云际。镜华润、流尘暗涩，惊鸾冉冉仙衣委。想霓裳天上，如今散落人世。往日旗亭，载酒俊侣，为深情惯系。第一是、愁极桓伊，曲中抛尽铅泪。睨崦嵫、香兰赋笔，伴樱唱、春娇红蕊。向良宵，烛底牵萦，梦云奇丽。芳韶草绿，素约茸红，燕识旧游里。",
      "凭细语、南陌灯倦，夜雨人去，属引邻墙，笛声凄异。西风又怨，离鸿分后，黄垆陈迹山河感。对茫茫、满眼浮生事。当时记得，无端艳冶销磨，岁华暖回怨绮。闲情颣璧，绮语泥犁，道忏除尚未。漫几度、莺边花外，泥写无题，锦段须酬，玉珰谁寄。真知者少，相怜何计。双烟炉倚桐爨冷，更同心、松柏休轻比。江湖纵有扁舟，似此星辰，故乡信美。"
    ]
  },
  {
    "id": "adcfe4db3c544a36cb505052d0335194",
    "title": "绕佛阁·荔湾追凉，经黄诏平别业，感念往年觞咏之盛，怅然回棹。次美成韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "镜空翳奁。蘋外鹭立，微照溪馆。灯梦摇短。暮凉晕入疏花透窗幔。到门涨满。应恨未解，人事廊远。兰棹柔婉。",
      "坐看浩渺沧波泛颓岸。旧侣怅离索，静掩书帷添日线。谁耐荡愁西风吹酒面。听暮笛沉沉，银漏催箭。有情才见。记泪蜡纵横，诗思零乱。水天宽、闹红仍展。"
    ]
  },
  {
    "id": "adcfe4db3c544a363212da34a38c35c2",
    "title": "减字木兰花·七月七日，六禾约祀周稚圭，未能也。夜阑对烛，感念生才，率拈短韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "南唐丽句。无限江山随北去。汴水千年。消得词流一辈贤。",
      "针楼彩月。诞降官家那复说。仙籁分他。天上今传陌上花。"
    ]
  },
  {
    "id": "adcfe4db3c544a364601adc723ec5846",
    "title": "十二时",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "恼春心、更无寻觅，猜遍朝朝行止。觉到处、相逢难避。",
      "幻作千般明媚。晕柳生颦，扶花欲笑，看似愁还喜。",
      "惊骤落、出杏村帘，过客断魂，偏在斜阳流水。",
      "飘几多、楼台粉雾，赚得蝶情全坠。静选绿阴，悠然古梦，伴著娇莺睡。",
      "日渐长怎遣，随人卧也又起。",
      "听一声、啼鹃烛外，暗想黄昏垂泪。去尽燕鸿，山河无限，事远将天比。",
      "忆汉宫不见，依稀画图人丽。"
    ]
  },
  {
    "id": "adcfe4db3c544a36bea9921b27c79753",
    "title": "花发沁园春室人种玫瑰，五年矣。今春三月始见花，欣喜索题",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "艳粉朝霞，蕊黄宫麝，倚妆浅笑曾顾。移根阆苑，选色珍丛，不管采珠人妒。璇闺养护。休只怨、生时迟暮。看凤锦熏染东风，鲛纱蒙覆香雾。",
      "照席琼枝漫数。要徘徊嘉名，少挽春驻。颇黎碧蚁，玉合红绫，别有趁时尊俎。青虬困舞，无力向、绣屏深度。问谁省一朵钗行，肯陪偕隐荆布。"
    ]
  },
  {
    "id": "adcfe4db3c544a36fbdef7d337a159f2",
    "title": "凄凉犯立夏前一日风雨中作",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "绿芜故国。春光掩、鹃红著树无色。近寻正苦，遥听又异，荡魂如墨。闲愁拼掷。怪都似、年时未识。到而今、林声怨彻。泪点费重觅。",
      "多少飘灯事，美酒人家，斗鸡坊陌。艳尘住否，想东君、也嫌残客。倦羽飘摇，怎禁向、江潮信息。但斜阳、一晌放了又趁汐。"
    ]
  },
  {
    "id": "adcfe4db3c544a36e5b94aa3f0b8557d",
    "title": "四园竹重午，与六禾出北郭，饮村垆",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "榴花笑客，旧梦冷船箫。竹风动户，梅雨暗城，仙侣无聊。清昼阑，炊黍熟、汀菰路绕。酒怀山意飘飘。",
      "到魂销。村帘最好斜阳，江声换尽前朝。长涧菖蒲自秀，休向尊前、问息寻消。人事渺。听暮笛，飞梅翳丽谯。"
    ]
  },
  {
    "id": "adcfe4db3c544a36318a312550f93b5a",
    "title": "西平乐",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "戏鼓春流，绣旗花影，飞梦骤落江空。闲宇飘梭，去尘抛锦，池台迤逦薰风。",
      "看镜俯文禽自舞，香绕红衣渐密，涓涓剩水，天涯旧节还逢。",
      "谁讯青蛾皓齿，年少事、念我已成翁。",
      "楚庭人往，沉湘恨远，泉客绡成，楼市空蒙。休更忆、招魂弟子，怀古迁臣，坐叹蛟腥未洗，渔宿频惊，何处菰芦世外踪。",
      "凝望渡头，腴梅细雨，炊黍孤烟，画里行人，正倚风光，伤心故国重重。"
    ]
  },
  {
    "id": "adcfe4db3c544a366a7b03cd2283b9b3",
    "title": "秋蕊香",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "罨画芙蓉渌水。风断玉楼歌吹。彩鸳欲舞恋秋被。一夕将愁乍起。",
      "谁知楚客先无寐。莲心坠。浦南浦北旧游美。零落余花有几。"
    ]
  },
  {
    "id": "adcfe4db3c544a36fa2f44de644a78ca",
    "title": "眉妩·七夕，过人家看乞巧",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "又连宵听雨，几日看秋，银宇乍新彩。未忍抛纨扇，疏星下，乘鸾人自多态。步廊故在。笑绣针娇眼谁待。算多少、密意深帘底，近河汉微阂。",
      "槎海沉沉千载。有最新机锦，时样眉黛。知否钗尘洗，璇宫事、凄凉都付前代。鬓青未改。怕损他、儿女欢爱。但天上佳期，都一晌镇无奈。"
    ]
  },
  {
    "id": "adcfe4db3c544a3660bc0247ac1b24cb",
    "title": "华胥引·夜起闻雨，明日立秋",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "迎风长簟，沉月高梧，雨声送夕。去蝶销凝，啼花宛转灯晕色。不少珠玉闲情，奈老来疏隔。林叶阶虫，细听都是胸臆。",
      "如梦清欢，待相将、梦中重觅。被单寒乍，今宵如何计得。几点惊秋零泪，寄路遥无极。行乐湖山，那堪愁味先识。"
    ]
  },
  {
    "id": "adcfe4db3c544a366142bcfce15adad6",
    "title": "三姝媚七月廿五日，与树园、橘公饮半帆酒榭，追话旧游，黯然题壁",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "疏灯扶梦上。乱风花如潮，暝愁潜长。燕户莺帘，间未霜行柳，对门斜向。倦迹闲云，歌韵歌、孤飞还傍。印粉阑干，犹是当时，分无新赏。",
      "人事垆边凄怆。渐夜蝶黏窗，暗萤飘巷。便似离鸿，又几年秋到，悄然吟望。万感尊前，轻换了、风流疏放。付与寒蛩分诉，清欢自强。"
    ]
  },
  {
    "id": "adcfe4db3c544a36aeb5c56064843e6d",
    "title": "月下笛·八月八日与树园、橘公过半帆酒榭，重题",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "赏月西楼，中秋又近，凤箫何许。如烟断语。壁闲看、旧题句。庭阴都为花疏减，更何况、尊前俊侣。正烛房泪冷，筝床尘暗，怎论心素。",
      "愁贮。浑无绪。但绣叶衣罗，暮凉重诉。阑干自碧，彩鸳飞过前浦。黄垆谁料伤心话，剩漂荡、游情最苦。漫回首、谢了闲莺燕，教向谁去。"
    ]
  },
  {
    "id": "adcfe4db3c544a36a60bfeeb24f0fe28",
    "title": "绕佛阁·秋日与琴筑、六禾、橘公饮荔湾园亭。六禾约次君特卢楼韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "闹红旧馆，飞鹭乍落，兰棹先杳。蘋上风小。翠澜荡作轻绡弄微照。",
      "暗萤又巧。檐际数点，偏赚星早。寒袖香少。就中宛转莲丝向人抱。",
      "步袜去尘寂，梦冷薰风离苑道。谁见趁凉鸳鸯波语俏。",
      "剩放鸭秋谈，渔钓堪老。所思江渺。但对酒簪花，哦句欹帽。",
      "数流光、燕昏莺晓。"
    ]
  },
  {
    "id": "adcfe4db3c544a36a67743ce245be60f",
    "title": "最高楼重九",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "寒食后，应只有重阳。佳节最宜觞。便无花月犹多赏，有时风雨也悲凉。问秋心，当此会，落何乡。",
      "漫种个、树儿闲亦老。更化个、蝶儿眠亦好。翻旧帽，换新霜。白衣自劝陶元亮，金衣谁慰杜秋娘。笑匆匆，萸菊事，直须忙。"
    ]
  },
  {
    "id": "adcfe4db3c544a366e538776ebcc5775",
    "title": "惜黄花慢·重阳后，连夜荔湾看月",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "旧月东篱。傍素怀又堕，林密人稀。故宫秋好，自饶胜赏，重阳过也，怎道佳期。更消几个黄昏待，去情尚、依约宫眉。露未晞。数枝泪菊，如梦桥扉。",
      "屏风画幅流离。奈镜边遍倚，不似渔矶。鬓丝低看，江湖更远，疏星仰见，风雨仍希。暗尘不到高寒处，淡阑槛、霜色微微。细漏移。夜窗定怨归迟。"
    ]
  },
  {
    "id": "adcfe4db3c544a3678d9834e63e45a9a",
    "title": "霜花腴山园对菊怀晦闻",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "带松径曲，噀雨香，依然旧赏花尊。招隐山泉，着寒衣袂，秋空四眺无邻。岁华苦辛，但去来、风蝶逡巡。便闲闲、过了重阳，素心惟有独醒人。",
      "休道故园清事，对荒台落日，帽底篱根。逢节家遥，量金身贵，芳华共惜能贫。雁回断闻。想泛红、不渡疲津。寄相思、意亦无多，枕囊留梦熏。"
    ]
  },
  {
    "id": "adcfe4db3c544a366e2018073d4040ef",
    "title": "琐窗寒",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "冻粉桥扉，无人倚笛，小梅开了。青禽漫语，望眼渐迷仙岛。奈屏山、正余梦寒，几曾似蝶将花绕。念酒垆倦客，郁金堂路，近来稀到。谁料。",
      "添凄悄。又昨夜东风，故人江表。闲愁拚忍，瘦尽琼枝无报。怎禁他、山驿水邮，一枝未折春自好。赚啼绡、算有珍珠，镇日钗尘扫。"
    ]
  },
  {
    "id": "adcfe4db3c544a36c2ded4839e757d96",
    "title": "江城子·慢寒月水园，素心三两，荔湾最幽赏处，视秋来风景又异。歌和六禾",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "林泉漫相识。年事晏、拥叶带门寂。闹红客。秋色渐、好景不曾知得。况寒汐。听水听风流梦去，霓裳冷、霜华摇冻壁。断锦正感才人，微云自缀空碧。",
      "白头疏疏俊侣，几梅边搜句，灯外携笛。怕寻觅。天宽处、花底欢肠终窄。有谁忆。红萼无言歌意懒，相将见、凫翁来趁席。再三不似空尊解怜惜。"
    ]
  },
  {
    "id": "adcfe4db3c544a361e4e2f32da818df4",
    "title": "丁香结",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "残鴂辞芳，冷蝉偎叶，霜讯乍回鸳绮。正语纱烟细，步素袜、淡月微窥庭际。泛红流艳尽，宫词怨、旧笛漫倚。邮亭风紧，永夜傍枕、都无新意。",
      "还是。放望眼高歌，又落词人暗泪。影烛尘流，音桐爨咽，断零衣袂。闲梦惊转故国，到处登临地。知销魂无数，何况尊前镜底。"
    ]
  },
  {
    "id": "adcfe4db3c544a366b17fcf8c65aa553",
    "title": "解连环",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "钻书头白。消无情岁月，梦中行客。便送日、禁倚长谣，向歌外更堪，故人疏隔。漫卷诗书，载离思、一行秋色。又闲庭坠叶，旋扫旋稀，有谁能觅。",
      "闲心趁年拚掷。渐街声巷影，灯火连宅。暖润鼓、残萼熏炉，对三径月明，素梅装壁。浅薄东风，料不管、香钿狼藉。尽余杯、玉人唤起，那回记得。"
    ]
  },
  {
    "id": "adcfe4db3c544a3645c479058bbde7a5",
    "title": "尉迟杯·渡头，和《片玉》韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "凌波路。梦绮冷、别馆生花树。愔愔驻笛津亭，还倚兰舟开处。江郎已老，才解道、伤心在南浦。记年时、瘦马知霜，夜深谁教休去。",
      "依然故国天涯，长嗟念佳人，日暮相聚。短楫桃根俱入曲，愁未散、莺歌燕舞。何人对、荒寒旧宿，岁华晏、罗衾咽梦语。待东风、诉与重头，溯红仍访仙侣。"
    ]
  },
  {
    "id": "adcfe4db3c544a36243340699ad197b1",
    "title": "氐州第一小除重泊，仍和《片玉》",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "飞雪江梅，妆榭尚懒，花风似惜年小。画烛通春，行云载梦，心逐孤鸿缥缈。归草烟光，淡淡向、蒙鸥微照。永日游情，经过倦迹，渡头人老。",
      "渐苦辞年诗思少。最先念、翠围红绕。镜底逢欢，歌边感旧，准拟归闲抱。比佳期、天更远，帘帏下、重温语笑。一晌无聊，待追寻、花晞蝶晓。"
    ]
  },
  {
    "id": "adcfe4db3c544a36f5f9434a0abdccbb",
    "title": "探芳新壬戌开岁，连雨冱寒，掩关晏坐，几间水仙已有一二枝着花，静对夷然，香来成韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "小屏山，又迤新镜华，雨声依旧。梦绮东风，香碗愔愔萦昼。烟江恍藏系艇，似成连琴去后。剩春仙、岩扉倚，况是冰弦弹瘦。",
      "芳伴相携更有。任款步送波，连情结袖。晕月支寒，依约婵娟慵斗。相怜金花胜里，怕迎年莺语漏。向帘栊，新妆罢、个人知否。"
    ]
  },
  {
    "id": "adcfe4db3c544a3627400ce51cbd4d2a",
    "title": "绛都春·灯夕西院听曲，归逢友人送红梅枝",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "琼箫汉苑。渐风意夜阑，繁星吹乱。旧色馆娃，新曲霓裳，欢悰满。嵯峨碧落痴云倦。便先约、楼前分散。彩鸾归后，当头乍省，素娥真面。",
      "深眷。红罗翠笛，赋情处为展、冰奁教看。瘴海闹尘，江驿多春，无人见。芳盟料理归闲院。怅入梦、笙歌天远。似他不负春期，绛壶泪泫。"
    ]
  },
  {
    "id": "adcfe4db3c544a366b5ba0458b22703a",
    "title": "倾杯乐·春游和六禾",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "住柳湖边，开花陌上，游情唤起。便翻尽、年年粉本，都人争看，风光良是。山残水剩无才思。拥凌波路，添了几分罗绮。放怀须仗，半面嘶骢未已。",
      "池馆逞、家家芳霁。怕尚勒余寒欺梦底。想蝶外、别绕春宽，羁鸿竞出深苇。甚识遍、倡红冶翠。依旧觅、闲吟闲醉。愿处处，休误了、番风次第。"
    ]
  },
  {
    "id": "adcfe4db3c544a366ff4c6cc742c1a8f",
    "title": "殢人娇瓶桃再和",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "散髻吹笙，便有仙家旧意。谁提起、曲中遗事。东风昨夜，换玉奴屏绮。探洞钥、别来几番人世。",
      "箧扇春香，笺书锦水。还他在、也应憔悴。如舟小屋，想壶中天地。都不数、当时细腰宫里。"
    ]
  },
  {
    "id": "adcfe4db3c544a3606525cb82a7d2aaf",
    "title": "阳春",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "语烟消，文纱静，茵麝暗熏晴燠。枝上好莺声，来相唤、乱拂窗绣傍蛾绿。",
      "艳游差足。先试著、摺花裙幅。何似永日闲门，任风光笑人幽独。",
      "待凭遍危栏、平芜尽，青障起、高楼更矗。斜阳匆匆不管。",
      "近黄昏、断恨仍续。伤心正著倦目。问社燕、新来谁宿。",
      "奈忙里、又理浮生话，嬉春院烛。"
    ]
  },
  {
    "id": "adcfe4db3c544a3679fbfbc74d890ded",
    "title": "霓裳中序第一",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "堂开望去客。旧笛凄凉抛未得。清昼不堪梦役。渐迟暮番风，山城寒食。",
      "鹃红故国。看泪痕、花上犹滴。逡巡处、一双绣蝶，俯仰又陈迹。",
      "颜色。画图曾识。过几个、黄昏怕觅。清谈聊对破寂。",
      "往事开元，满座头白。断云沉雁北。但暗里、泉华自恻。",
      "村垆近、消他一醉，也胜醒时忆。"
    ]
  },
  {
    "id": "adcfe4db3c544a366b0c6a9ee65a7717",
    "title": "三姝媚六禾见示催柳词，为和一解",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "秋千墙外道。为佳人凝妆，黛蛾羞扫。采绿汀州，半李婚桃嫁，燕莺频报。病损腰支，应懒斗、罗裙芳草。往事销魂，谁挽青春，教伊年少。",
      "金缕秋娘歌了。听翠笛声中，几多情调。莫是东风，到有时才尽，剪刀难巧。劝酒光阴，空泪眼、当筵残照。第一相思无奈，樊姬俊小。"
    ]
  },
  {
    "id": "adcfe4db3c544a365955aa58ea5ccf64",
    "title": "六丑·木棉谢后作",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "正朱华照海，带碧瓦、参差楼阁。故台更高，无风花自落。一梦非昨。过眼千红尽，去来歌舞，怨粉轻衣薄。青山客路鸪啼恶。泪断香绵，灯收雨箔。颓然旧游城郭。尚幢幢日盖，残霸天邈。",
      "川盘岭礴。算孤根易托。顿有离家恨，何处著。争枝又闹群雀。似依依念定，惹茸曾约。芳韶好、柳黄初啄。得知道、一样天涯化絮，到头漂泊。山中事、分付榴萼。笑燕子、尚恋西园夜，春归未觉。"
    ]
  },
  {
    "id": "adcfe4db3c544a36d0d3a4b6db75efbb",
    "title": "梦江南拟牛峤",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "衔泥燕，泥重带苔香。不管绣鸳来去事，落花和雨正茫茫。",
      "身世直须忙。"
    ]
  },
  {
    "id": "adcfe4db3c544a368b70b279bcff5a6b",
    "title": "胡蝶儿拟张泌",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "胡蝶儿。缕金衣。画罗宫扇晚春宜。扇圆刚贴伊。",
      "惊袖君休笑，随身未暂离。风流真个粉墙窥。管教狂眼迷。"
    ]
  },
  {
    "id": "adcfe4db3c544a36dc8ebb3ff9a378ad",
    "title": "虞美人·梦中得“莓苔绿到题诗处”七字，足成之",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "莓苔绿到题诗处。寂寂莺啼曙。朅来沽酒旧旗亭。风里柳花如梦不曾醒。",
      "尊前人意依然好。天与声名早。罗衣还有泪痕无。多少才人零落在江湖。"
    ]
  },
  {
    "id": "adcfe4db3c544a361f6d95d6e232c5f9",
    "title": "遐方怨",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "吹荻管，赏花杯。执手欢期。画罗萧萧秋又来。故山黄菊等谁开。",
      "鸭炉忘蕙炷，见残煤。"
    ]
  },
  {
    "id": "adcfe4db3c544a361f6d95d65142de4b",
    "title": "遐方怨",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "吴社水，谢家桥。旧月窥墙，似人当年无限娇。",
      "不知春色把人抛。独来人去后，照樱桃。"
    ]
  },
  {
    "id": "adcfe4db3c544a367e6c1e64e22fb5dd",
    "title": "思帝乡",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "无言。夕阳红上天。鸾镜绣屏妆懒，只思眠。终竟泥人何事，泪流金缕穿。",
      "须道不如休想，是从前。"
    ]
  },
  {
    "id": "adcfe4db3c544a367358ab88efbc6a60",
    "title": "醉吟商·小品",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "又到了将归，燕子向人无语。梦尘楼处。看足红楼暮。",
      "不是西风催去。前村社鼓。"
    ]
  },
  {
    "id": "adcfe4db3c544a366944d6e76660958a",
    "title": "望江怨",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "闲池阁。淡冶秋眉比春薄。孤颦屏一角。",
      "绿鬟轻绾檀心错。宝钗落。梦入水云乡，晚风何处泊。"
    ]
  },
  {
    "id": "adcfe4db3c544a367b6cfb4e65871e87",
    "title": "抛球乐·中秋荔湾待月",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "罨画溪流叠翠屏。晚罨颦黛自然生。",
      "闻香露叶清吟地，摇梦风灯旧霸城。佳约无端暗，水调依稀最有情。"
    ]
  },
  {
    "id": "adcfe4db3c544a367229d42550e72dda",
    "title": "抛球乐",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "欲渡枯槎正落潮。本知残客不堪邀。",
      "盟心安稳寻鸥馆，陈迹逡巡过柳桥。便有重来感，何必扬州忆教箫。"
    ]
  },
  {
    "id": "adcfe4db3c544a364733a1adba94f56e",
    "title": "秋霁·与及门诸子载酒北郭，作展重阳。和梅溪韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "宫柳疏疏，带戍鼓荒城、梦落林色。迟节娇花，饱霜腴菜，雀檐劲支风力。暮蝉倦怠。雁云缥缈秋天碧。似去国。",
      "谁向、酒垆料理醉眠客。无奈驻马、自怯登临，故山衰迟、兰路吟寂。寄相思、东篱古月，艰难双鬓旧时白。心事露蛩浑道得。但近来懒，不似俊侣多才，赋诗蛮府，骋觞宾驿。"
    ]
  },
  {
    "id": "adcfe4db3c544a362b201ae21e10f5d3",
    "title": "秋思秋夜小集，听六禾谈曲中近事，怅然怀旧，爰和梦窗孤调，简子端",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "颦雨羞红侧。淡泪妆、刚坠画帘灯色。烟逗语纱，雁飞筝柱，秋入弦窄。渺天角歌云、暮潮如溯念暗抑。凝枕山、眉黛碧。怕翳笛无情，落梅知怨，便似番风容易，过时空忆。",
      "清夕。罗襟旧滴。寄素笺、锦段慵饰。赋情湘瑟。年涯催送，鬓愁雪白。记画壁双鬟去来，人事如过翼。笑座客、浑待识。正梦冷旗亭，尊前无分见得。咏隔荆南蓟北。"
    ]
  },
  {
    "id": "adcfe4db3c544a361029da914e6e9aa2",
    "title": "滴滴金",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "霜铃夜语诃林黑。送芳尘，雨连陌。断鹭稀芦共头白。动横塘词客。",
      "相思泪点黄金滴。怕园英，为无色。鸣籁空山静时觅。罢洒风邻笛。"
    ]
  },
  {
    "id": "adcfe4db3c544a368a9bfbf73c997e64",
    "title": "鬲溪梅令僧院早梅一花先放",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "峭香不许闹蜂闻。未来春。记得相逢如梦、作梨云。浪吟千树身。",
      "此时一点见花真。掩孤颦。漫想明朝花在、客愁新。半妆浑绝伦。"
    ]
  },
  {
    "id": "adcfe4db3c544a36c29a98b71032c851",
    "title": "归国谣",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "红玉。几度照花银蜡烛。麝云檀雾温燠。旧屏经雨绿。",
      "梦中记传天曲。沸帘筝语促。沈郎频缓腰束。散珠量满斛。"
    ]
  },
  {
    "id": "adcfe4db3c544a36c29a98b707bda58d",
    "title": "归国谣",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "苔点。傍槛绣尘金潋滟。照楼黄月方崦。学妆人冉冉。",
      "玉匣凤弦闲掩。蠹纨乾泪染。白头宫女多感。听歌心事减。"
    ]
  },
  {
    "id": "adcfe4db3c544a36931fbef16f374640",
    "title": "一丛花·邻西一废园新种梅数十株，连日六禾来讯，余未有以应也。偶出见花，喜报六禾",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "此花除我更无邻。犹是隔年春。窥墙便欲深心许，岁华静、蜂蝶逡巡。香讯懒对，闲门早闭，各自过黄昏。",
      "何郎词笔久销魂。垂老尚情亲。小楼绣被熏香罢，又还念、空谷佳人。输与夜来，一方明月，流水二三分。"
    ]
  },
  {
    "id": "adcfe4db3c544a363d8e28b6662350b1",
    "title": "醉翁操·六榕寺园亭赏梅，铁禅上人出图属题",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "云端。鸣环。檐间。下群仙。芳妍。虬龙凤凰驮婵娟。午灯风定禅圆。人意闲。展画夜窗看。",
      "彼美知我兮忍寒。旧榕翠窈，来去何年。此花见在，犹染南朝麝烟。花似雪兮泠然。雪似花兮无言。萧梁随逝川。浮图依天边。此地足流连。赋诗谁是何逊贤。"
    ]
  },
  {
    "id": "adcfe4db3c544a3693b8bc1cfacf0db9",
    "title": "祝英台近·岁晚掩关，闻塘西有戍垒",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "结鸥邻，寻酒伴，尘事记来少。门系渔船，刚道草堂好。野桥几树官梅，角声归马，暗惊断、绿情红调。",
      "旧行到。梦廊无主风花，亲人在鱼鸟。灯火邻家，年语待莺报。那回拚忍清寒，清寒休诉，漫吹入、边愁如草。"
    ]
  },
  {
    "id": "adcfe4db3c544a36292241d5068a73f4",
    "title": "传言玉女·闻雪娘将忏绮，词以坚之。亦好闻隐遁之意也",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "蝶粉融酥，残梦早莺金谷。钿箫犹恋，奈东风暗促。梨苑闭雨，潋滟春情盈掬。黄昏应是，怨红愁绿。",
      "一笑香兰，趁无人、计念熟。凤箱重绮，理幽单半幅。泉华自浇，翠冷一簪寒玉。心灰长付，玳筵银烛。"
    ]
  },
  {
    "id": "adcfe4db3c544a36742a2c301da19484",
    "title": "传言玉女·雪娘卜邻萧寺，再拈此解",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "淡日楼台，销凝粉融金滟。杏墙窥燕，笑新妆乍欠。笙箫梦冷，半晌风幡微飐。凡尘流水，午钟清梵。",
      "旧迹江南，落花时、泪暗染。郢歌饶怨，冻春山两点。维摩丈室，只有天花能艳。佳邻千万，布金谁赚。"
    ]
  },
  {
    "id": "adcfe4db3c544a3609dc33999c4b179d",
    "title": "东风第一枝·壬戌岁不尽十日立癸亥春，忆史梅溪、高宾王有词。爰和梅溪，并约六禾各赋",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "绿酒新醅，黄柑旧俎，看春不到尘土。镜涯关了闭门，黛色暗愁琐户。榆关柳塞，料不是、东风行处。误玉人、羌笛旗亭，唱入少年金缕。",
      "青未上、凤鞋丽句。红乍惹、燕钗茸绪。已怜挑荠多阴，更堪采兰倦侣。花风廿四，第一记、今番无雨。算钿箫、犹恋红梅，待等带伊寻去。"
    ]
  },
  {
    "id": "adcfe4db3c544a360f9f50e2b0615cf3",
    "title": "点绛唇·岁除，与韩树园夜话",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "霜角宵吟，酒阑多少残灯事。雁声谁系。西北浮云蔽。",
      "芳意天涯，目极春归际。椒杯洗。旧兰清泚。屏在东风底。"
    ]
  },
  {
    "id": "adcfe4db3c544a36e0a5d7f02d9525bc",
    "title": "垂丝钓瓶桃花落结子，娇俊可爱。歌以赏之",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "梦仙路杳。壶天初养娇小。旋洗露花，金井清晓。腰细袅。想为春瘦了。枝头巧。换东风旧笑。",
      "艳辰回首，花笺无限情调。比花又老。何况人年少。一点关怀抱。樱素好。看有谁解道。"
    ]
  },
  {
    "id": "adcfe4db3c544a36caf3aac7e0967822",
    "title": "绮寮怨寒食",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "骤暖花熏人醉，絮绵吹又多。看尽日、变几阴晴，闲风景、恁费消磨。",
      "斜阳家家树色，秋千外、梦迹尘艳波。念谢堂、客燕无聊，飞来晚、怅失人世何。",
      "淡淡故山睇蛾。旗亭事去，无因更遣颜酡。病榻维摩。",
      "有园菜、与寒锉。青烟汉宫流恨，渐迤逦、到修萝。鹃声泪和。",
      "愁红怨紫外，生寸荷。"
    ]
  },
  {
    "id": "adcfe4db3c544a367fd55469b20c19ec",
    "title": "杏花天·影桥西旧酒家邻吴伯篯故居",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "酒垆残日山河渺。怅陈迹、依稀梦到。酽灯凉语浥春潮，古调。",
      "倚红箫、未拟教。清明道。飞莺长草。念吹笛、邻人自老。",
      "只除杨柳不风流，坐悄。有提壶、共旧好。"
    ]
  },
  {
    "id": "adcfe4db3c544a36d8514caf58e737ee",
    "title": "南乡子",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "海燕逐春潮。寒食烟花尽放娇。无奈长亭栖暮雨，潇潇。那有斜阳梦谢桥。",
      "珠字太无聊。芳信江南次第抛。心事蒙蒙残絮畔，吹箫。西北高楼雁已遥。"
    ]
  },
  {
    "id": "adcfe4db3c544a36e322c2fe88703c9f",
    "title": "隔浦莲近拍三月三日，黄园小集话旧，晦闻不终会先归",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "芳筵仍占禊渚。日暮流莺语。梦水分愁到，吟壶小，听风雨。言笑惊断绪。飞红去。看尽丝杨舞。",
      "黯凝伫。孤鸿又逝，佳辰回首无数。西窗烛在，最感不眠鹦鹉。零落单襟共贵素。歧路。香兰心系幽阻。"
    ]
  },
  {
    "id": "adcfe4db3c544a366feb2ed6971ab35e",
    "title": "渡江云·晦闻南归，匆匆数面，言仍当北去。及芍药期，为词促之",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "香台传绮字，断云雁北，片艳长离忧。渐看春事短，次第风花，旅宿燕知愁。登临故国，怕冷落、梨苑成秋。惊梦回、绿阴如劝，乱絮点维舟。",
      "淹留。沧州残画，海市新绡，想佳人难偶。浑未觉，伤春含泪，封素怜幽。杯前爱听闲消息，正采兰芳渚夷犹。盟鹭在，年年拼忆清游。"
    ]
  },
  {
    "id": "adcfe4db3c544a36e581ef1e3fe5c8e8",
    "title": "荔枝香·近越翼日得晦闻书，知即开船，倚歌以送",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "岸柳看人迎送，樯燕去。几日蜡烛青烟，风雨朝还暮。流莺一晌销凝，劝客无多语。前度。点点飞花到何许。",
      "花解远，但白浪、跳鱼舞。泪眼看春，愁落故山芳杜。争得相携，短楫轻鸥斗新句。梦绕蒹葭渌浦。"
    ]
  },
  {
    "id": "adcfe4db3c544a360a4cff89a4b39256",
    "title": "雨霖铃",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "伤春无极。向茸窗底，倦绪慵织。蛮花过眼谁主，曾行到处，蛛尘摇壁。杜宇天涯渐少，倩谁劝残客。又淡淡、鸦点斜阳，傍水依林弄颜色。",
      "西园旧俎黄莺识。但闲心、一往经年隔。空杯自洗流景，沉恨去、水宽天窄。染泪苍苔，珍重东风，与扫尘迹。待拚了都不思量，坐久如何得。"
    ]
  },
  {
    "id": "adcfe4db3c544a36f8e9b11a4b2304e8",
    "title": "六幺令·点茵残絮",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "点茵残絮，梨苑幽芳歇。愔愔燕飞帘户，缥缈惊鸿绝。中座筝弦似语，过眼花风掣。清游兰楫。相逢曲水，心字罗衣绣重叶。",
      "漓漓襟上是酒，眼底人全别。亭榭多宴依然，彩笔都捐箧。团扇新裁样小，不似当时月。欢情难惬。宫词幽怨，送了春归向谁说。"
    ]
  },
  {
    "id": "adcfe4db3c544a366e59c98150cdcabe",
    "title": "蓦山溪",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "薰风清弄，带树蝉成韵。夜色暗横塘，拥孤灯、凄凉客鬓。扁舟梦锁，杨柳自津亭，期无准，香销尽，寂寂潮回信。",
      "佳人重约，一箭流光迅。花后起相思，试新妆、小莲腻粉。罗衣换了，何处想腰肢，遥漏紧，疏星趁，枕簟都随分。"
    ]
  },
  {
    "id": "adcfe4db3c544a363ef96e9496dde529",
    "title": "婆罗门引·五日",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "新蒲剪胜，赚入风景又江乡。无情臂缕偏长。炊黍匆匆闲梦，榴火艳窥墙。奈生绡难写，旧色凄凉。",
      "扁舟断肠。纵面隔。宛闻香。零落歌莺舞燕，如锦花场。独醒未妨。唤不起词流湖上觞。波语窄，一桁潇湘。"
    ]
  },
  {
    "id": "adcfe4db3c544a368f2bc0372bc8e279",
    "title": "安公子·谭子端言，所居故有燕巢，中间客游，燕不复至，既归，则又来。为赋一解",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "客梦栖尘绮。社兰初忆茸红事。暮雨江湖漂泊，尽相怜无计。况是撩人波盼笙歌底。经看到黏絮零襟袂。正落花风紧，谁立雕阑玉砌。",
      "过眼流光洗。艳春归后闲门闭。旧识依稀，坊巷冷，而今何世。惟有苔钱装缀帘栊丽。偏病来疏了闲车轨。怪似伊轻俊，不是恹恹恁地。"
    ]
  },
  {
    "id": "adcfe4db3c544a361f018f305ec05662",
    "title": "摘得新",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "摘得新。金杯密密亲。",
      "眼前风月好，莫怀人。青春白发双无价，是闲身。"
    ]
  },
  {
    "id": "adcfe4db3c544a36a1150b8e5084640e",
    "title": "离别难",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "锦被暖麝鸳鸯。银屏梦入横塘。相招江景暮。采莲歌韵苦。与君南浦别，柳丝长。红药色。",
      "朱栏侧。钗头交胜燕双双。音信寂，经时隔。伤心怕有人知。待得黄昏月，却是愁时节，独归去，掩香扉。花路钥，情迷著，阑干风起彩云飞。"
    ]
  },
  {
    "id": "adcfe4db3c544a36bd00c13d7c30f749",
    "title": "临江仙·风雨积晦，秋期不淹，被声依黯",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "片云感秋异，晚塘恻恻，孤馆愔愔。素纨在、衰迟故发商吟。帘阴伴啼梦处，无人似、画烛宵心。偏回艳、是等闲听雨，愁到而今。追寻。",
      "初莺早雁年事，相笑争任。况漂摇身世，怆绝予音。闲襟。奈佳期过，情如水，倦翼都沉。荒凉甚、便卧游慵写，聊寄清琴。"
    ]
  },
  {
    "id": "adcfe4db3c544a36ffcca3e40d8acac6",
    "title": "卜算子慢·橘公来话近事，声为此词",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "寒芦动响，饥雁断鸣，水国四围秋异。老屋渔灯，对此自然无寐。渐惊风、画角城乌起。正堕月危樯，断港愁心，待向谁系。",
      "极目高楼倚。但数泪依稀，卖绡为市。一叶回潮，料想更无题字。尽扬尘、东望伤心地。算只有、花阴梦好，奈而今情味。"
    ]
  },
  {
    "id": "adcfe4db3c544a3678bdd111bef29521",
    "title": "古香慢中秋六榕东坡楼对月作",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "桂华镜转，蓬翠波留，秋思孤迥。罨画屏风，座密四围绿静。遥夜足天宽，漫虚占、花间对影。想连环万户暗里，赏心乐事谁领。",
      "渐淡淡、凭高清兴。双鬓山河，无限风景。梦迹依稀，旧曲与谁同听。一笑挟飞仙，看光贮、吟壶共永。怕浮云，又遮断、雁声度岭。"
    ]
  },
  {
    "id": "adcfe4db3c544a36e040c369404dd666",
    "title": "霜叶飞九日，读君特“断烟离绪”之句，不胜依黯。爰次其韵，寄吾旧游",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "倦琴孤绪。残蛩外，清游疏似花树。淡妆帘户易销魂，灯暗啼绡雨。慰寂寞、明珠翠羽。闲情惟有东篱古。怕旧宿芙蓉，冷眼缬、霜波误尽，别来缃素。",
      "无奈探菊逡巡，携壶漫伫。望极高处难赋。故山重问醉经人，日暮玄猿语。梦不著、新欢寸缕。佳辰长短从来去。向镜中、生涯淡，但忆歌前，笑声多处。"
    ]
  },
  {
    "id": "adcfe4db3c544a3619f296a59bff3382",
    "title": "丁香结秋日梨花，再和君特",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "金屋多娇，玉容无主，心事看秋如醉。正雨酥云腻。有素月、漫约黄昏临砌。送春余艳在，流尘溅、泪痕暗里。婵娟俱冷，也要数点微微雪意。",
      "何似。懒困倚东阑，拚却良辰自睡。故国青旗，深宫玉笛，去情全背。如梦寻到顿失，过眼青芜地。相逢红叶伴，犹问新枝嫩子。"
    ]
  },
  {
    "id": "adcfe4db3c544a36dc18987b4e20d065",
    "title": "丹凤吟树园来郡城，旋复别去",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "断眼风花如梦，被水霜繁，循涯芳歇。邮程十里，津鼓迤明催彻。",
      "寒灯陋馆，伴人销凝，小碧舒梅，千红沉叶。怕理莼丝宛转，罢酒归来，潮语还自呜咽。",
      "最是经行旧处，望中音乐城戍接。信有前期在，但愁心无奈，先付鶗鴂。",
      "河桥低转，脉脉半规斜月。念远伤离年事晚，怨孤鸿天末。",
      "嗒焉隐几，竽籁空外阔。"
    ]
  },
  {
    "id": "adcfe4db3c544a36e05fe4bc5213b149",
    "title": "芳草渡·夜坐，和美成韵",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "薄暮里。见瘦蝶敲窗，似寻欢侣。正月摇花荡，屏山悄掩无雨。知为魂梦苦。除东风能诉。奈坐久，又自清清，却向谁去。",
      "回顾。玉人间阻。计日相思无限路。想别后、依然未改，凌波旧庭户。此时两地，问几许、恨端愁绪。伴泪烛，绣凤翻帘自舞。"
    ]
  },
  {
    "id": "adcfe4db3c544a36b26a0b10f31c2ad7",
    "title": "月下笛·萧寺探梅",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "罢酒园亭，飞空素月，镜边闲客。逡巡梦迹。翠羽啼春无极。带风篁、泉石自凄，小庭路钥幽径仄。算何郎渐老，东风多事，旧情难觅。",
      "当时俊赏，问蝶粉蜂黄，顿成疏隔。佳期又晚，坐对依然携笛。想银屏、自温暖岁华，麝篝护被欢正忆。怎教人，为说苍苔破屐浑耐得。"
    ]
  },
  {
    "id": "adcfe4db3c544a36b3086e9d2a869193",
    "title": "浪淘沙·慢",
    "authorName": "陈洵",
    "authorId": "adcfe4db3c544a36d1457b72d1457b72",
    "dynasty": "清",
    "content": [
      "水云暝，空鸥梦锁，暗苇愁结。霜角吹寒渐阔，雷车递语乍掣。见扑地修篁青玉折。有题字、竟与谁说。念旧馆凌波步尘远，依稀记离别。凄咽。去时泪掩歌阕。又转烛飘蓬残年事，悄悄南雁绝。",
      "空怅望江头，梅信催彻。曼吟细阅。啼冻禽、休踏河桥残雪。钗讯无凭炉灰热。东风起、凭阑正怯。看春浅、垂灯欺倦睫。问百岁、几许欢期，便恨隔，尊前肯负莺花节。"
    ]
  }
]