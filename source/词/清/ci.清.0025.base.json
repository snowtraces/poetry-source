[
  {
    "id": "adcfe4dbf558ba384334969fa368d3d4",
    "title": "蝶恋花",
    "authorName": "蔡捷",
    "authorId": "adcfe4dbf558ba38d1457b72d1457b72",
    "dynasty": "清",
    "content": [
      "落后凡花皆罢却。仙根生意留如昨。俗眼但知欺寂寞，等闲错过东风恶。",
      "随地为家犹自托。笑杀园葩，苦向枝头着。结子泥中甘抱璞，成溪桃李真轻薄。"
    ]
  },
  {
    "id": "adcfe4dbf558ba38ff137fe16147fb11",
    "title": "苏幕遮·夫子新安归云：郡女王叶奉亲甘旨，夫客死粤西，讣至，屏食而绝",
    "authorName": "蔡捷",
    "authorId": "adcfe4dbf558ba38d1457b72d1457b72",
    "dynasty": "清",
    "content": [
      "万般思，无计奈。因甚当初、劝往天涯外。欲遂亲欢还自害。百死关人、未足偿君债。",
      "拜翁姑，辞糒粝。揩拭肝肠、好向湘江会。那管旌扬身后待。许重芳名、青史如何载。"
    ]
  },
  {
    "id": "adcfe4dbf558ba385924f118b6eeffad",
    "title": "满江红·吊仁和沈孝女刲股殒命",
    "authorName": "蔡捷",
    "authorId": "adcfe4dbf558ba38d1457b72d1457b72",
    "dynasty": "清",
    "content": [
      "废寝忘餐，但指望、萱堂起色。猛听得、医人耳语，夜来当绝。酬地誓将遗体代，呼天暗把炉香爇。按金刀，良药腕中寻，亲调燮。",
      "耐不起，疮中裂。流不住，楼头血。向搀扶老父，那堪声说。白发春回双竖梦，蛾眉魂逐三更月。谢夫君，莫怨暂归宁，成长别。"
    ]
  },
  {
    "id": "adcfe4dbf558ba3898c816efc5522a3a",
    "title": "瑞鹤仙·宜兴周贞女未字守节",
    "authorName": "蔡捷",
    "authorId": "adcfe4dbf558ba38d1457b72d1457b72",
    "dynasty": "清",
    "content": [
      "麻衣因嫁设。伴鬼幄孤灯，夜分明灭。朦胧若来接，向未知郎面，转生羞怯。冰心皎洁。誓毕生、空床对月。想当年、抱雁家来，已把双翎分折。",
      "休说。冥途辽绝，温清翁姑，死生何别。古今义烈，差片念，误清节。拚伶仃形影，抛将同衾，熬到泉台共穴。莫道巾帼柔肠，须眉谁埒。"
    ]
  },
  {
    "id": "adcfe4dbf5b8d44008308a87f74d66db",
    "title": "捣练子·乙亥冬暮晓行",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "风欲静，冻交加。冰啮霜痕阁岸斜。流水无声波不起，冷烟微月写轻霞。"
    ]
  },
  {
    "id": "adcfe4dbf5b8d44008308a872d680578",
    "title": "捣练子·乙亥冬暮晓行",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "人正倦，昼偏长。梦醒微闻绣阁香。花径寻芳谁是伴，金衣公子雪衣娘。"
    ]
  },
  {
    "id": "adcfe4dbf5b8d44008308a878a2b28fd",
    "title": "捣练子·乙亥冬暮晓行",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "江北路，廨东头。白帢青骡绊客愁。梧雨滴残蛩语咽，他乡明日是中秋。"
    ]
  },
  {
    "id": "adcfe4dbf5b8d4409cf491a173aa959e",
    "title": "忆王孙",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "侍儿新沐避芳丛。整理簪花笑语工。为爱新晴垂柳浓，挂帘栊，风搅山茶满地红。"
    ]
  },
  {
    "id": "adcfe4dbf5b8d440b23bf1b614620355",
    "title": "望江南题疑舫",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "真旷远，空碧卷帘收。为道岸高知是屋，如逢水涨便疑舟。",
      "身世可沉浮。"
    ]
  },
  {
    "id": "adcfe4dbf5b8d440b23bf1b66aeb642e",
    "title": "望江南题疑舫",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "初夏好，门外嫩凉吹。笋点斑痕抽玳瑁，水添绿晕涨玻璃。",
      "新结竹边篱。"
    ]
  },
  {
    "id": "adcfe4dbf5b8d440c8240a3ea577b97b",
    "title": "纪游五首",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "金陵好，艳集记前朝。桃叶清尊银甲闹，雨花都讲柘衫娇。",
      "春在木兰桡。"
    ]
  },
  {
    "id": "adcfe4dbf5b8d440c8240a3e87b176ed",
    "title": "纪游五首",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "芜城好，魄动舞衫中。翠黛波心商舶晓，红灯店口市桥风。",
      "小杜醉楼东。"
    ]
  },
  {
    "id": "adcfe4dbf5b8d440c8240a3e49561098",
    "title": "纪游五首",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "西湖好，镇日冶游天。青雀暮还菱作镜，紫骝春竞柳飞绵。",
      "莺语画帘前。"
    ]
  },
  {
    "id": "adcfe4dbf5b8d440c8240a3ee94cc93c",
    "title": "纪游五首",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "山塘好，匙雪虎丘茶。近水雕梁频坐燕，护晴油幕巧分花。",
      "涤器丽人家。"
    ]
  },
  {
    "id": "adcfe4dbf5b8d440c8240a3ec3ac88ae",
    "title": "纪游五首",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "兰亭好，箫鼓越中行。石马古苔南镇庙，卧龙新柳夏王城。",
      "流水十分清。"
    ]
  },
  {
    "id": "adcfe4dbf5b8d440e834cd9fc72ef911",
    "title": "如梦令·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "芳蕨桃花江渚，管领渔蓑归去。唱起竹枝词，独自轻移柔橹。",
      "深处，深处，添得半篙春雨。"
    ]
  },
  {
    "id": "adcfe4dbf5b8d440e834cd9f17e8a051",
    "title": "如梦令·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "溪畔蘋花开小，墙角低垂红枣。深夜卷西风，床下莎鸡来早。",
      "倾倒，倾倒。秋社新醅正好。"
    ]
  },
  {
    "id": "adcfe4dbf5b8d440619559048455807f",
    "title": "长相思·寄迹荒坞一月感而有作",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "溪边芦，水边梧。我唱新诗兴未孤，锦囊随小奴。",
      "樽常枯，偈常逋。旧识僧徒和酒徒，年来多半疏。"
    ]
  },
  {
    "id": "adcfe4dbf5b8d440619559040f7a72ac",
    "title": "长相思·寄迹荒坞一月感而有作",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "朝来晴，晚来晴。罩屋桑阴分外清，短檐鸠妇声。",
      "云须耕，雨须耕。新织蓑衣掩骭轻，竹枝歌太平。"
    ]
  },
  {
    "id": "adcfe4dbf5b8d44061955904323181f0",
    "title": "长相思·寄迹荒坞一月感而有作",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "寒潮生，暮潮平。绿柳朱栏绣户明，有人花下行。",
      "晨调笙，夜调筝。博得风流队里名，唯留年少情。"
    ]
  },
  {
    "id": "adcfe4dbf5b8d4406a2535deae778803",
    "title": "昭君怨·巳卯二月同斯羽兄弟招集舟中观演家剧，魏子一于雨中为余图扇，因调小词题其上",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "日暮画船微雨，图取春阴缕缕。烟气散江湄，柳痕垂。",
      "一笔远村如抹，望去胭脂欲泼。屋角有桃花，是谁家？"
    ]
  },
  {
    "id": "adcfe4dbf5b8d440968a0918039b00aa",
    "title": "相见欢·春晓",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "早春数遍庭梅，雪中开。果是深深院宇，印莓苔。",
      "无个事，牵愁思，尽悠哉。百舌惊人不管，枕边催。"
    ]
  },
  {
    "id": "adcfe4dbf5b8d440968a0918e8c8663e",
    "title": "相见欢·春晓",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "水痕新涨苔矶，杏花飞。江岸蒲芽如箭，鲚鱼肥。",
      "蝇头利，争无已，昨元非。只有子归明白，唤人归。"
    ]
  },
  {
    "id": "adcfe4dbf5b8d440bc367df7b506e1be",
    "title": "生查子·和澹心",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "花开别后枝，草满来时路。白藕五更风，红豆三更雨。",
      "歌喉月互沉，舞影云同去。留只为人留，住肯随君住。"
    ]
  },
  {
    "id": "adcfe4dbf5b8d440bc367df7e4cf295d",
    "title": "生查子·和澹心",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "柳枝离别多，杜牧风流在。薄幸不成怜，休挽荷花戴。",
      "灯前印口脂，镜里留眉黛。愁绪问如何，雨滴蕉心碎。"
    ]
  },
  {
    "id": "adcfe4dbf5b8d4400a6f710e86cb0024",
    "title": "浣溪沙·晓起",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "乐事贫家竟不贪，疏雨斜风过城南。单纱消受嫩凉甘。",
      "宿砚频催童子涤，好花颁与侍儿簪。暗将私语赌宜男。"
    ]
  },
  {
    "id": "adcfe4dbf5b8d4403d306df9b55ee8ba",
    "title": "女冠子·秋日述怀",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "淡烟浓水，正值江南秋美。力田嘉，小巷晴收秫，山厨晚煮瓜。",
      "鹅黄家酝酒，猩赤手栽花。一雨重阳近，觉寒些。"
    ]
  },
  {
    "id": "adcfe4dbf5b8d4403d306df9e3e29d23",
    "title": "女冠子·秋日述怀",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "吴船来往，爱听画眉停桨。冷红飞，石丑犹称丈，花娇却字妃。",
      "伫看千药绽，空忆四腮肥。松鼠檐前落，已忘机。"
    ]
  },
  {
    "id": "adcfe4dbf5b8d440c53d73763d629174",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "长昼方炎，画梁归喘寻泥燕。桔槔声断，露稻幽香遍。",
      "倚树当风，欲比闲云倦。苹花院，小池波浅。绿上窗纱半。"
    ]
  },
  {
    "id": "adcfe4dbf5b8d440c53d73760227d9c7",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "苦是春阴，桃花半落江村暮。垂杨千树，缥缈渔船渡。",
      "青满田畴，难认牛羊路。溪边步，野鸥飞去，只爱无人处。"
    ]
  },
  {
    "id": "adcfe4dbf5b8d440c53d7376bc078d5d",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "记得黄昏，眉梢微见红潮印。夜深低问，酿作分离恨。",
      "翻悔当初，合了鸳鸯枕。嗟孤另，欲通佳讯，人远天涯近。"
    ]
  },
  {
    "id": "adcfe4dbf5b8d440c53d73762990b0f2",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "莲褪红衣，回塘雨盖藏鸂鶒。柳丝嫌直，故倩莺来织。",
      "蒲戟青稠，点缀清溪色。方池黑，细鱼吞墨，道士鹅难得。"
    ]
  },
  {
    "id": "adcfe4dbf5b8d440c53d73766a0ae8b8",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "禾黍风清，乱山高下供凭吊。龙吟虎啸，绛灌由屠豹。",
      "转眼兴亡，陵阙余残烧，谁能料，汉家遗庙，明月依然照。"
    ]
  },
  {
    "id": "adcfe4dbf5b8d440c53d7376594a5fe4",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "沙暖蒲香，凤池涨绿晴波皱。搓黄御柳，三月春方透。",
      "小径闲吟，碧鲜生鸳甃。消晴昼，雨丝拖逗，似补梨花瘦。"
    ]
  },
  {
    "id": "adcfe4dbf5b8d440c53d737680bcd013",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "衰草重冈，雁灯吹灭诸陵火。谁家菊朵，开近扶风左。",
      "无限悲秋，难觅江淮舵。耽枯坐，闲门深锁，红叶堆中我。"
    ]
  },
  {
    "id": "adcfe4dbf5b8d440c53d7376f797fb38",
    "title": "点绛唇·丙子夏日村墅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "幔卷同云，平皋木介霜威肃。柳条吹秃，犹映晴淮绿。",
      "道德微言，为目宁为腹，堪三复，他年空谷，活火煨黄独。"
    ]
  },
  {
    "id": "adcfe4dbf5b8d440262067d409d834a8",
    "title": "菩萨蛮·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "夜阑香汗罗衫薄，凉生枕簟人儿觉。欲去且迟迟，流连三伏时。",
      "妾家何处住，白庙西原路。乡漫说温柔，此乡应可游。"
    ]
  },
  {
    "id": "adcfe4dbf5b8d4402e9890c0fb470094",
    "title": "浣溪沙·秋日园居二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "谢客微躯不愿劳，病余觉减酒狂豪。花间行碍◇◇高。",
      "个个蔓牵黄荔子，垂垂架挂紫蒲萄。晓盛芳露和兰膏。"
    ]
  },
  {
    "id": "adcfe4dbf5b8d4402e9890c00bc256e6",
    "title": "浣溪沙·秋日园居二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "消夏如忘伏日高，藤床一枕暑能逃。起呼童子候茶涛。",
      "书有蠹巢思曝卷，笺遣蝇墨阻挥毫。编来团扇鹤遗毛。"
    ]
  },
  {
    "id": "adcfe4dbf5b8d44012563635f66f6d69",
    "title": "卜算子·忆梦",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "愁剧暂成眠，有梦轻如絮。醒后犹期会面难，何况天涯路。",
      "相见不禁欢，醒却无寻处。但愿年年在梦中，一世和郎住。"
    ]
  },
  {
    "id": "adcfe4dbf5b8d4401b741f2ff5584a3c",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "荔子红绫窄称身，轻笼淡墨舞衫新。回眸检点著芳尘。",
      "黄雀夜飞归玉辇，紫骝日暖闹朱轮。青楼梳掠惹游人。"
    ]
  },
  {
    "id": "adcfe4dbf5b8d4401b741f2fb08e1f74",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "八尺须龙一尺绡，初离凉枕印红潮。自然香腻洗难消。",
      "玳瑁帘垂留紫燕，珊瑚架倒戏金猫。藕丝香里送鸾箫。"
    ]
  },
  {
    "id": "adcfe4dbf5b8d4401b741f2fb07291af",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "玉碗低斟酒力微，风前团扇未停挥。砧敲红泪落征衣。",
      "愁见月高褰绣箔，起乘人静弄金徽，鸳鸯幔冷一萤飞。"
    ]
  },
  {
    "id": "adcfe4dbf5b8d4401b741f2f73b13185",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "翠被难温夜似年，珠帘轻卷雾如烟。寒鸦啼到画梁边。",
      "鹦鹉怯风攒绿羽，金猊贮火熨红毡。秦筝冻断十三弦。"
    ]
  },
  {
    "id": "adcfe4dbf5b8d4401b741f2f157b7bf2",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "棘刺杉针墓外田，鸭头匀绿泻堂前。山僧拥衲只高眠。",
      "粉堞影深垂柳畔，石桥路仄野凫边。斜阳踏破草芊芊。"
    ]
  },
  {
    "id": "adcfe4dbf5b8d4401b741f2fd8db8d3b",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "绿遍汀蒲浅浪交，波摇新柳散晴郊。幽人携屐叩蓬茅。",
      "蛙骇早雷开蛰户，鹊占太岁启春巢。归来斜日过花梢。"
    ]
  },
  {
    "id": "adcfe4dbf5b8d4401b741f2f8f956f99",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "朱槛移灯拾翠钿，碧纱窗里簟纹圆，薄寒微觉枕痕边。",
      "鸂鶒帐开调凤髓，鹧鸪曲就拨鹍弦，银筝撩我不曾眠。"
    ]
  },
  {
    "id": "adcfe4dbf5b8d4401b741f2f41e392b3",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "宫柳迎风剪绿齐，隗台春压杏花低。谁家小袜印香泥。",
      "玉勒连钱盘辇路，毳裘油壁驻金堤，旧陵芳草杜鹃啼。"
    ]
  },
  {
    "id": "adcfe4dbf5b8d4401b741f2f1287678a",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "雪急清砧紧树红，昼垂银蒜雨蒙蒙。洞箫吹倚画楼空。",
      "丹凤城高乌叫月，白龙堆冷马嘶风。边愁都在暮笳中。"
    ]
  },
  {
    "id": "adcfe4dbf5b8d4401b741f2fc10a366f",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "赵国寒烟绕鹿车，晓星晴挂柳梢斜。丛台何处问繁华。",
      "公子毬场争蹴鞠，佳人绣阁斗琵琶。祗余秋草没黄沙。"
    ]
  },
  {
    "id": "adcfe4dbf5b8d4401b741f2fb4c989b8",
    "title": "浣溪沙·春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "晓露生妍黑丑花，乱虫鸣轧木棉斜。棠梨霜叶赤如砂。",
      "真似客归遗燕垒，尽容人占是鸥沙。柴门中有故侯家。"
    ]
  },
  {
    "id": "adcfe4dbf5b8d4408322fa83562fbb06",
    "title": "谒金门·写别",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "多情种，别后泪痕潮涌。绮户海棠春雨重。芳心愁自捧。",
      "花也和人争宠，肠断锦衾孤拥。小字红笺谁与送，相思看笔冢。"
    ]
  },
  {
    "id": "adcfe4dbf5b8d440a5920569dc51ae47",
    "title": "丑奴儿令晓妆",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "晓风吹破流苏暖，花满香奁。蝶满湘帘。拾起残红玉笋尖。",
      "未梳蝉鬓如云压，膏沐微沾。宫粉轻拈。十样新眉懒去添。"
    ]
  },
  {
    "id": "adcfe4dbf5b8d440a592056953e1c34e",
    "title": "丑奴儿令晓妆",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "远山染黛帘初卷，新月微笼，薄雾轻笼。只许巫山入梦中。",
      "晓妆惆怅无人见，杏样衫好，茜样鞋红。半臂殷勤护守宫。"
    ]
  },
  {
    "id": "adcfe4dbf5b8d440a5920569d3722632",
    "title": "丑奴儿令晓妆",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "多情一向真痴绝，范蠡湖边，西子湖边。两地相逢再世缘。",
      "别时杯酒浇何处，夜合花前，芍药花前。独自悲欢若个怜。"
    ]
  },
  {
    "id": "adcfe4dbf5b8d440962744a9319ca8a4",
    "title": "减字木兰花·夏日杂咏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "幽兰欲吐，移进阑干看愈妩。散发当风，上有千寻绿荫浓。",
      "纳凉池阁，林影波中鱼戏乐。芳饵刚垂，一尺黄鱼上钓丝。"
    ]
  },
  {
    "id": "adcfe4dbf5b8d440962744a987f15d36",
    "title": "减字木兰花·夏日杂咏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "垂垂紫楝，四月江心频点燕。亭馆谁家，天棘抽条出屋斜。",
      "轻舠不稳，移向伍塘风力紧。晴日将西，黄犊江村水一犁。"
    ]
  },
  {
    "id": "adcfe4dbf5b8d440962744a91d5dad09",
    "title": "减字木兰花·夏日杂咏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "晚飘红雨，吹乱蔷薇啼杜宇。绿树新阴，中有青楼惜别心。",
      "湘帘半落，细听呢喃催绣箔。心事谁传，传语鹦哥当锦笺。"
    ]
  },
  {
    "id": "adcfe4dbf5b8d44019a3dc62fd43356e",
    "title": "好事近·送客北游",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "斯世少英雄，应笑成名竖子。衰草夕阳弥望，吊金元遗垒。",
      "霜桥孤月照空囊，枯树乱鸦起，旅馆芜菁低照，读数行残史。"
    ]
  },
  {
    "id": "adcfe4dbf5b8d44019a3dc6298d45052",
    "title": "好事近·送客北游",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "舴艋泛溪花，流水一湾堪泊。古木撑云溜雨，似垂髯猿猱。",
      "山中日尽已忘年，展卷代行乐。短簿祠前归去，见紫薇花落。"
    ]
  },
  {
    "id": "adcfe4dbf5b8d4403b4827dbca8f6296",
    "title": "南乡子·初夏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "浴水燕飞忙，门外长溪碧绕塘。柳暗柴门遮屋角，邻墙。又见梧阴过草堂。",
      "风动落花凉，树树新浓罩，曲房。中有鸟巢浑不见，莺藏。为乳双雏觉昼长。"
    ]
  },
  {
    "id": "adcfe4dbf5b8d4403b4827db5ee44a8b",
    "title": "南乡子·初夏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "鹦鹉懒梳翎，巧学人间唤小名。昨夜腊梅花冻了，零星。纤手敲冰出胆瓶。",
      "初旭暖芳屏，卷幔重重酒半醒。枕上高吟诗句好，消停。惹得鸦鬟阁绣听。"
    ]
  },
  {
    "id": "adcfe4dbf5b8d4403b4827db9f1aaccf",
    "title": "南乡子·初夏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "酒病中春朝，颊晕槟榔醉未消。手简龙团吹活火，频烧。茶灶轻翻蟹眼潮。",
      "多事在今宵，淡写青山半幅绡。付舆红儿收贮了，偏娇。银甲调成和紫箫。"
    ]
  },
  {
    "id": "adcfe4dbf5b8d4403b4827db144b65a3",
    "title": "南乡子·初夏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "停酒按红牙，苏合香浓掠鬟鸦。秋水模糊偏可惜，夭斜。十五娉婷早破瓜。",
      "愁恨遍天涯，飞絮啼莺是妾家。莫道胭脂开未足，惊夸。却占河阳一县花。"
    ]
  },
  {
    "id": "adcfe4dbf5b8d4403b4827db3746ff8b",
    "title": "南乡子·初夏",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "闽海国南乡，万里归程岭树荒。日落行人愁虎豹，苍凉。恼杀衫鸡报夕阳。",
      "结客剩诗囊，古剑芒鞋铁裲裆。如火炎风蒸荔熟，甘草。饱啖晶盘十八娘。"
    ]
  },
  {
    "id": "adcfe4dbf5b8d4404781d66feaf830fb",
    "title": "小重山·寄讯戏和友沂",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "并翅文鸳叠锦茵，倚阑闻一叹、为何人。眉痕愁锁远山颦。",
      "春风悄、无绪唤真真。",
      "绮陌漾芳尘，步摇攲绿鬓、舞衫新。穿花痴蝶露全身，罗裙褪、自有暗香亲。"
    ]
  },
  {
    "id": "adcfe4dbf5b8d440fa8fcd160f13af09",
    "title": "踏莎行·惜别",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "一夜如年，两眉空妩。临妆怕见愁痕锁。东流还有再回时，忍教永别归黄土。",
      "彩凤难飞，灵犀自吐。鸳鸯瓦缺漳台古。梦中红泪万千行，醒来都是桃花雨。"
    ]
  },
  {
    "id": "adcfe4dbf5b8d440fa8fcd16a5b694b1",
    "title": "踏莎行·惜别",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "翠染晴岚，蓝拖曲水。雕鞍且傍垂杨系。金鱼池上卖花天，探春如雪丁香紫。",
      "别院搊筝，小亭浮蚁。画楼歌管云中起，锦绳高挂粉墙低，落红都在秋千里。"
    ]
  },
  {
    "id": "adcfe4dbf5b8d440e06aa5bb21b3cae0",
    "title": "长安秋思三调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "碣石岧峣，崆峒突兀。龙蟠凤翥围宫阙。吡庐阁上望神州，人烟九点青如发。",
      "北海壶觞，西城鞋袜。蓟门斗酒狂歌法。金元战垒草黏天，黄沙万里悬秋月。"
    ]
  },
  {
    "id": "adcfe4dbf5b8d440e06aa5bba6dde998",
    "title": "长安秋思三调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "舟比黄龙，船名青雀。相传万历年间作。水嬉一试起狂风，牙樯锦缆今零落。",
      "菡萏秋残，茭蒲雨弱。桥边玉板犹如昨。钗钿绣蚀旧妆台，行人错拟临春阁。"
    ]
  },
  {
    "id": "adcfe4dbf5b8d440e06aa5bbaaf72482",
    "title": "长安秋思三调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "汉时松青，秦关月白。居庸山翠浮千尺。皂雕风劲起摩云，寒霜欲变秋林赤。",
      "不律吟孤，叵罗愁释。酣眠且看长安弈。城头一夜动悲笳，离肠早断江南客。"
    ]
  },
  {
    "id": "adcfe4dbf5b8d440888a7015d92b2cbb",
    "title": "唐多令·夏夜客斋",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "纨扇动微吟，湘帘草色深。苎衫凉、钩月初临。扑起流萤过别院，曾照见、女儿心。",
      "风壁响清琴，银蝉送晚林。算青楼、露气萧森。白面谁家年少客，些个事、会相寻。"
    ]
  },
  {
    "id": "adcfe4dbf5b8d4408db0ed22f6a338a5",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "可怪侬家香不散，吴衫到处提携。我方拟似恐难齐。自然真味在，芳麝正填脐。",
      "又是碧云才一挽，鸦鬟压耳犹低。遥知年可及垂笄。春宵经夜雨，未解作悲啼。"
    ]
  },
  {
    "id": "adcfe4dbf5b8d4408db0ed22802023be",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "君在梅花和尚墓，想应让与君龛。梅花栽在墓之南。老僧消受得，日日诵华严。",
      "快聚夜深愁客散，惟留月影空潭。晓来卧看壁头山。惜花乎病酒，乃似再眠蚕。"
    ]
  },
  {
    "id": "adcfe4dbf5b8d4408db0ed229d581e40",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "十亩之间新霁色，爱看桑者闲闲。扁舟歇处野蒿繁。",
      "小桥蝌蚪黑，急水队鱼斑。",
      "我羡村家风味美，修然茅屋三间。柳阴泥湿麦泥干，晓莺新识路，飞去又飞还。"
    ]
  },
  {
    "id": "adcfe4dbf5b8d4408db0ed2239e59234",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "问是谁家游冶子，风流真个无双。两行红袖对银缸，千金全不惜，春色果难降。",
      "幔卷湖船怜小凤，山眉引入高窗。偷携鹦鹉浴平江，玉钩藏细柳，记奏陇西腔。"
    ]
  },
  {
    "id": "adcfe4dbf5b8d4408db0ed2224ae402d",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "万叠玻璃开晓镜，画桡随处堪停。杏花村渚倚红亭。远山平仲绿，幽径寄奴青。",
      "学士桥边晞发啸，扶筇应到南屏。莺啼深柳待同听。仙人吹铁笛，小妓索银瓶。"
    ]
  },
  {
    "id": "adcfe4dbf5b8d4408db0ed229c471931",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "疏柳寒村闻暮角，牙樯不骇闲鸥。雁声低度水边楼。冰纹烘雀瓦，雪片压羊裘。",
      "画省炉烟犹在眼，故人诗酒绸缪。檀槽玉轸剧风流。周郎能顾曲，平子也销愁。"
    ]
  },
  {
    "id": "adcfe4dbf5b8d4408db0ed226739d321",
    "title": "临江仙·有赠",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "曾向山中消日月，饱看竹翠枫丹。驯猿守洞虎登坛。地炉烧鸭脚，晴叶焙龙团。",
      "偶到人间持钵坐，粥鱼声绕空滩。浮生弹指悟邯郸。孤筇冲积雪，百衲护春寒。"
    ]
  },
  {
    "id": "adcfe4dbf5b8d4405de2065530801c8d",
    "title": "蝶恋花·题茜溪斋壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "小小荒庐围绿水。门外清阴，近水栽桃李。古道不须留姓氏，负薪识是邻家子。",
      "笑问邻童曾识汝，曲指东边，著第三家是。一担束刍挑乍起，晚炊烟出茅檐里。"
    ]
  },
  {
    "id": "adcfe4dbf5b8d4405de2065525fa640f",
    "title": "蝶恋花·题茜溪斋壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "一把黄茅新盖屋。檐角低低，为避西风肃。欲向东篱重系菊。荒园斫得湘君竹。",
      "蟋蟀寒吟声不足。枫树垂丹，还有些儿绿。九月霜痕融似玉。空阶迸下红榴肉。"
    ]
  },
  {
    "id": "adcfe4dbf5b8d4405de20655d3815343",
    "title": "蝶恋花·题茜溪斋壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "纸帐高悬灯影细，人远如天，欲会愁无计。烦恼何心温绣被，今宵好梦偏回避。",
      "瑞脑生香留半臂，别恨年年，悔解愁滋味。多是生前相伴系。鲛绡不尽相思泪。"
    ]
  },
  {
    "id": "adcfe4dbf5b8d4405de206559f429199",
    "title": "蝶恋花·题茜溪斋壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "曲岸回波迷白草。皂帽青骡，踯躅燕南道。茆店重来人已老，满庭槲叶随风扫。",
      "淡日寒云投宿早，邻院清砧，几处心如捣。簪笔鸣珂春梦杳，悲笳古堠霜天晓。"
    ]
  },
  {
    "id": "adcfe4dbf5b8d4405de20655d405f395",
    "title": "蝶恋花·题茜溪斋壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "破壁匡床眠自妥，浊酒频沽，赪卵堆霜果。屈戌青苔门不锁，栈边分照芜菁火。",
      "应有征人嘲饭颗，憔悴中年，生计浑相左。吊澧哀沙多坎坷，诉天寒月休欺我。"
    ]
  },
  {
    "id": "adcfe4dbf5b8d4405de2065589bb8f60",
    "title": "蝶恋花·题茜溪斋壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "骊唱催人秋未暮，两鬓霜华，只为浮名误。三五婵娟垂白露，一鞭竟别扬州去。",
      "尊酒犹思良夜聚，小店晨鸡，月落余烟树。回指红桥堤畔路，油幢乌榜年年度。"
    ]
  },
  {
    "id": "adcfe4dbf5b8d440ee5316a774d4a2d7",
    "title": "一剪梅·理绣",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "襞开五色上衣裳。抽引针长，抽引丝长。养娘新配浅深妆，红处思量，白处思量。",
      "多情已戒绣鸳鸯，蜂又双双，蝶又双双。谁描花样使人伤，并蒂兰房，并菂莲房。"
    ]
  },
  {
    "id": "adcfe4dbf5b8d440ee5316a798091cc0",
    "title": "一剪梅·理绣",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "春浓画阁下帘钩，人在青楼，书在红楼。谁将芳草字忘忧。花已含愁，酒更添愁。",
      "凄凉无绪擘箜篌，病似残秋，梦断残秋。萧郎离恨托词头。写怨梁州，入破甘州。"
    ]
  },
  {
    "id": "adcfe4dbf5b8d440ba47d0591beeefe6",
    "title": "风中柳用刘静修韵寄友",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "欲问高人，久矣寄情岩谷。问饔飧、闭门常足。呼童洗竹，舣船寻菊。有余钱、买花葺屋。",
      "古树当庐，常照襟裾生绿。惯栖禽、日来尤熟。歌声类曲，缶声类筑。算诗才、是今名宿。"
    ]
  },
  {
    "id": "adcfe4dbf5b8d4404eb139a4b3fb5256",
    "title": "渔家傲·秋日过村家小集予旧邻也",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "红蓼滩边频弄桨，农家舴艋如钱盎。郭外清溪流更广。时荡漾，船轻不怕黏天浪。",
      "唉乃一声何处唱，我来茅屋开新酿。柴关乌桕遥相向。鸡黍饷，月明已挂霜蓬上。"
    ]
  },
  {
    "id": "adcfe4dbf5b8d4404eb139a49e535c11",
    "title": "渔家傲·秋日过村家小集予旧邻也",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "八月秋晴刚过半，欲招桂馥因牵幔。晴日不寒还不暖，鸿新见，为寻旧渚频频唤。",
      "近绕低垣遮客馆，轻黄蝴蝶随人散。飘坠梧桐花砌乱，闲寻看，菊英欲吐东篱畔。"
    ]
  },
  {
    "id": "adcfe4dbf5b8d440f556b8ba9cd764b2",
    "title": "行香子·构屋水滨喜而赋此",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "小小疏椽，碧水经前。每临溪、匹练红牵。蒹葭十亩，尽受荒烟。有采菱桡，沽酒渡，钓鱼船。",
      "野渡无边，树影森然。数游鳞、傍岸流连。更谁貌得，晋唐宋间。请顾长康、吴道子、李龙眠。"
    ]
  },
  {
    "id": "adcfe4dbf5b8d44017adb854c19930ee",
    "title": "苏幕遮·咏春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "爇芳脐，烹瑞脑。染著衫襟，紧伴人昏晓。一点檀心难索讨。",
      "梦醒更深，越觉添烦恼。",
      "润能熏，潮顿燥。著定宫闺，兰麝宜频捣。缕缕微烟缠不了，透尽孤眠，谁更知他好。"
    ]
  },
  {
    "id": "adcfe4dbf5b8d44017adb854647502ad",
    "title": "苏幕遮·咏春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "百泉清，丛桧碧。风卷虬枝，箕踞依顽石。迤逦太行疏乳液。中有高人，俯仰寻遗迹。",
      "晋公和，曾卜宅。明哲全生，寒暑陶然适。半岭啸声惊木客。阮屐嵇琴，此辈无容责。"
    ]
  },
  {
    "id": "adcfe4dbf5b8d44017adb8545fe49a18",
    "title": "苏幕遮·咏春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "冷风尖，残月小。野径高低，刺眼横苍筱。茅店孤村偏起早。偷与闲鸥，静立寒汀皎。",
      "策轻车，携布帽。客路年年，短鬓霜深了。江浒青山屏障绕。烟柳无情，断送人昏晓。"
    ]
  },
  {
    "id": "adcfe4dbf5b8d440689822e6c8b58e1f",
    "title": "青玉案·冬暮晓发",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "霜余净碾遥天碧。听落叶、鸣虚碛。疏树倦鸦寒影只。今朝才见，瘦筠斜处，露出梅花白。",
      "敝裘补绽年年客，骏马春衫复何益。五柳凄清陶令宅。黄河风雪，荥阳战垒，驴背思畴昔。"
    ]
  },
  {
    "id": "adcfe4dbf5b8d440689822e651bd947a",
    "title": "青玉案·冬暮晓发",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "寒汀细雨鹈鹕唤，维小艇、芦花畔。堂下残荷香已断。竹都消粉，梅才破腊，纸帐垂银蒜。",
      "幽人诗兴偏凌乱。清绝林塘寄柔翰。秋水南华供把玩。公和解笑，步兵解哭，懒解嵇生锻。"
    ]
  },
  {
    "id": "adcfe4dbf5b8d4408715bcddbe6e82e9",
    "title": "离亭燕咏燕",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "记得杏园新放，社日近时来访。寻着旧巢思度岁，早已香泥零荡。芹渚柳花村，独自飞飞凝望。",
      "系足红绡无恙，蓦有离情别状。王谢人家刚废尽，欲入乌衣惆怅。失路巧呢喃，唯有落花依傍。"
    ]
  },
  {
    "id": "adcfe4dbf5b8d440cbcf54e84bb82769",
    "title": "江城子·偶忆",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "狭邪深处暗香浮，暂淹留，典鹴裘。歌板轻圆，携上木兰舟。桦烛红衫私语密，花底屐，柳边楼。",
      "一天征雁唤离愁，泪应流，为伤秋。梧叶银床，霜气入帘钩。偏恼丽谯铜箭急，残梦醒，在心头。"
    ]
  },
  {
    "id": "adcfe4dbf5b8d440cbcf54e882d635a7",
    "title": "江城子·偶忆",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "御沟流碧水初融。凤城东，海棠红。韦相祠前，曲槛系花骢。星散昔年童冠侣，时追忆，舞雩风。",
      "半生都在别离中。绿尊空，剩衰翁。槐里知交，无字与归鸿。笠泽春波宽似海，明月下，下鱼筒。"
    ]
  },
  {
    "id": "adcfe4dbf5b8d440aed07066eecfec10",
    "title": "隔浦莲藻玉轩晚集",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "疏杨低映池小，故折回廊巧。木榻当蕉扇，矮石畔、闲花草。荷叶抽清沼，香风到。竹里闲云绕。",
      "清尊倒，松醪馎饦，桓公寒具不少。主人弦管，歌板十分清妙。斜抱琵琶拍掌笑，排调。远山螺黛谁扫。"
    ]
  },
  {
    "id": "adcfe4dbf5b8d44005355fa8d70fb633",
    "title": "千秋岁·夏日题壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "池塘清思，菡萏红生腻。凉正嫩，人初起。榴残犹灼火，竹稚齐摇翠。闻巧哢，画眉能搅西堂睡。",
      "柏子抽烟细，蟹眼潮刚沸。时坐卧，浓阴底。屐黏苔藓晕，衣惹荼蘼刺。还生受，桃笙簟滑凉于水。"
    ]
  },
  {
    "id": "adcfe4dbf5b8d44005355fa8fda240db",
    "title": "千秋岁·夏日题壁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "砚田堪饱，却比菑畬好。滫瀡具，斑衣绕。海中仙果熟，雪里青山老。娱白发，麻姑麟脯安期枣。",
      "堂上孙常抱，反哺同乌鸟。贫亦乐，仁为宝。弄獐休写错，怀橘应归早。请所与，洗儿钱付西邻媪。"
    ]
  },
  {
    "id": "adcfe4dbf5b8d440e5e1ac100d1460b6",
    "title": "何满子春思",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "新柳轻翻浅浪，春波易皱微风。池阁薄阴融晓景，晴霞已射帘栊。小径愁闻夜雨，拾来数点残红。",
      "又被幽禽低唤，鸭炉香篆蒙蒙。斜倚绣床眉未画，十分针指玲珑。愁入芭蕉心里，情通豆蔻函中。"
    ]
  },
  {
    "id": "adcfe4dbf5b8d440e701a08b5acc12cf",
    "title": "御街行·春游",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "墙边桃靥晴微逗，杨柳弱枝垂瘦。平郊花草逐人香，都是黄疏青豆。谁家少妇，踏青归去，不省钗钿溜。",
      "无情嫩绿江边斗，唤起迭翻新奏。暖风引出汗微香，沾上游春衫袖。怪他江水，晴波有晕，似学眉儿皱。"
    ]
  },
  {
    "id": "adcfe4dbf5b8d440383a0a157b25869d",
    "title": "金人捧露盘·黄金台怀古",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "蓟门旁，风雪暮，掠乌鸢。莽平皋、衰柳凝烟。千金市骏，乌骓紫燕铁连钱。功名汗马，骋骐骥、万里扬鞭。",
      "缅遗踪，如奔电。抚易水，吊幽燕。但鸦栖、鹿走狐穿。望诸已矣，昭王旧迹夕阳边。兴亡何限，荒台畔、春草年年。"
    ]
  },
  {
    "id": "adcfe4dbf5b8d44088753381e649fee6",
    "title": "风入松·春日虎丘书所见",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "东风不吝冶游天，满路掷榆钱。春衫一队寻花去，是谁人、撇下钗钿。独有紫衣年少，画图无此神仙。",
      "侍儿垂手复齐肩，真个欲魂牵。珠帘半面惊微露，为娇羞、越觉缠绵。恨杀轻罗胜我，时时贴细腰边。"
    ]
  },
  {
    "id": "adcfe4dbf5b8d44088753381296df4f1",
    "title": "风入松·春日虎丘书所见",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "风波无恙且归耕，闽峤正秋清。径边松菊缠芳草，春常在、南国霜轻。荔子红垂古驿，榕阴绿满重城。",
      "开尊乌石听啼莺。瀚海暮潮平。丹青已擅鸡林价，钟王法、当代知名。高兴西园公子，安贫东郭先生。"
    ]
  },
  {
    "id": "adcfe4dbf5b8d44088753381856b7cfb",
    "title": "风入松·春日虎丘书所见",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "朝曦初上绮疏红，摇竹一帘风。草堂词好丹黄竟，添幽思、檐马丁东。解语人如鹦鹉，惊秋客似梧桐。",
      "半生春梦此山翁，无闷度穷通。浮名真个波中絮，随流水、转眼成空。金马玉堂以后，竹篱茅舍之中。"
    ]
  },
  {
    "id": "adcfe4dbf5b8d440887533818373c320",
    "title": "风入松·春日虎丘书所见",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "天宁寺里老藤枝，云板放参迟。南湖烟水浮千顷，疏愣畔、梧蓧参差。麈尾能谈五觉，橛头同访三支。",
      "身轻唯许瘦筇知，僧腊正强时。闲烧柏子香成篆，迦文外、儒墨兼师。自愧石渠枯管，来赓松阁新诗。"
    ]
  },
  {
    "id": "adcfe4dbf5b8d4401f9a7deaa83f93fc",
    "title": "千秋岁引·惊悟",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "囊底枯萤，檐头乾鹊，辛苦功名亦何乐。饶他虎气今为鼠，尽教龙蛰犹如蠖。卖浆家，贩缯市，多寥落。",
      "私羡尚平登五岳，何用季心矜一诺。今古英豪总萧索。东华软尘剧奔走，北邙枯冢终栖托。猛回头，上蔡犬，华亭鹤。"
    ]
  },
  {
    "id": "adcfe4dbf5b8d4403a3411d94c66bf25",
    "title": "华胥引·蝶梦燕赵",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "婆娑金马，转盼虚空，梦中蝴蝶。燕赵佳人，良宵绮席偎粉靥。书生潦倒名场，薄命元同妾。还我渔矶，去题江上红叶。",
      "细雨青蓑，狎波涛、鹭交鸥接。舒卷闲云，生疏五陵豪侠。东观残书犹在，偶翻行箧。鲂鲤家乡，归来无用弹铗。"
    ]
  },
  {
    "id": "adcfe4dbf5b8d440e0365100e2b87cc4",
    "title": "蓦山溪·歌席",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "朱唇檀板，宛转歌微度。四座静无声，听一线、清音独谱。羊羔美酒，自分不如他，银筝小，玉箫低，生受红灯暮。",
      "细评音字，无有遗腔句。缓急手能调，按新词、微收雁柱。内家装束，不用隔帘栊，瓠犀白，笋痕纤，值得周郎顾。"
    ]
  },
  {
    "id": "adcfe4dbf5b8d440e0365100e8f2e1ea",
    "title": "蓦山溪·歌席",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "八砖移日，人道先生懒。载笔立螭坳，曾叨赐、上方杯碗。昨非今是，松菊待归轮。辞虎观，问鱼舠，歇浦烟波满。",
      "东皋艺黍，棘匕胡麻饭。二仲径初开，棹角里、旧邻传盏。老农老圃，对酒偶成诗，冲口出，话家常，奚取乎板管。"
    ]
  },
  {
    "id": "adcfe4dbf5b8d440529f23a450861117",
    "title": "洞仙歌·艳集",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "雨黏莎径，做新凉池馆。低唱频斟莫辞满。拥红衫乌鬓，倚暖偎香，称长短、各许玉环飞燕。",
      "灯前留意处，队队繁筝，急管轻圆络珠串。烛影动荷风、绕树流萤，才数点、偏照钿蝉金雁。但雕阑、画阁醉相寻，为粉黛消磨，壮心都减。"
    ]
  },
  {
    "id": "adcfe4dbf5b8d440529f23a419b1ab97",
    "title": "洞仙歌·艳集",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "悲凉屈宋，重过吴江道。小市鱼虾恼清晓。想蛟龙睡稳，千顷晴澜，风色好、霜后白蘋花老。",
      "角巾还故土，烟月谁争，一苇凌波胜蓬岛。茶灶笔床随意具，呼取樵青，芼莼丝、浊醪须倒。看双丸、寒暑织如梭，羡湖笛渔榔，白头翁媪。"
    ]
  },
  {
    "id": "adcfe4dbf5b8d44039569e0e14cb5613",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "柳浪方高，桃花雨，一村都涨。应自慰，春风未老，故园无恙。篱笋新抽江燕出，芦芽半卷河豚上。豆畦边，荠美采盈筐，东邻饷。",
      "柴门外，微波漾。芳树杪，时禽唱。好邀来春社，细斟家酿。欢喜儿童鸭脚果，逍遥父老蛇条杖。恕余顽、醉后越痴狂，真无状。"
    ]
  },
  {
    "id": "adcfe4dbf5b8d44039569e0eb87c03fe",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "新绿江村，阴阴与、溪流争涨。烦寄讯、竹平安否，至今无恙。初见栗留穿柳去，忽惊松鼠缘藤上。正春深、谷雨焙枪旗，山僧饷。",
      "难消遣，情摇漾。蛮姬舞，秦青唱。正蒲萄浓泼，春波如酿。试向花前移玉案，休思阁里燃藜杖。念平生、一枕梦悲欢，他年状。"
    ]
  },
  {
    "id": "adcfe4dbf5b8d44039569e0e0e506623",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "飞絮满天，平堤外、乱萍初涨。人似燕、重来湖海，画梁无恙。风雅竞推东阁妙，文章每说西京上。细论诗、若个过墙头，松醪饷。",
      "曾踏险，瞿塘漾。才会意，沧浪唱。但银瓶索饮，酴醵佳酿。五岳未周名士屐，百钱常挂山人杖。奈此君、不惠不夷间，难于状。"
    ]
  },
  {
    "id": "adcfe4dbf5b8d44039569e0ee2b9aaf1",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "万马齐奔，亲曾见、广陵涛涨。摅幽愤、有书自白，文通无恙。鳷鹊观前垂翅去，茱萸湾口乘潮上。问东吴、一饭与王孙，何人饷。",
      "看游戏，群鸥漾。听唉乃，渔舟唱。尽鞭霆掣电，凭天酝酿。丹竉前应炼药，青山今日同携杖。醉来扶、画手倩谁能，僧繇状。"
    ]
  },
  {
    "id": "adcfe4dbf5b8d44039569e0e96ff425e",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "六一祠边，槐火热、石泉微涨。衣短后、来看西子，镜奁无恙。檐瓦声中山雨到，墙桑影底溪云上。望湘湖、三月熟樱桃，先贻饷。",
      "蘋浪蹙，虫丝漾。薄薄酒，红红唱。说泥封柳贯，黄鱼白酿。拟种绿蕉聊代楮，偶寻方竹裁成杖。忆此时、海市在登州，纷千状。"
    ]
  },
  {
    "id": "adcfe4dbf5b8d44039569e0e59cac4ec",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "漂泊东南，空回首，凤池春涨。家已破，逢人羞语，菊松无恙。余齿偕归江海畔，浮生幸脱刀砧上。君还有、请室断葱来，高堂饷。",
      "天怒解，精魂漾。且啸傲，闲赓唱。为周郎而醉，不须倾酿。从此休焉蜗作舍，吾其哀矣鸠为杖。见卯君，备说老夫穷，无佳状。"
    ]
  },
  {
    "id": "adcfe4dbf5b8d44039569e0ed926012c",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "藕叶铺池，浦如镞、小桥青涨。孤山静、诗人蜕后，猿饥鹤恙。鸭绿波浮杨柳外，猩红晕染蔷薇上。趁湖心、莼菜滑凝脂，频教饷。",
      "船载酒，亭边漾。歌按拍，垆头唱。爱梅花横笛，梨花初酿。本色英雄能舞槊，支离迁客须扶杖。雨余山、也似美人愁，颦眉状。"
    ]
  },
  {
    "id": "adcfe4dbf5b8d44039569e0eb58a3b92",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "晓雾空鲙，两峰暗，灌丛烟涨。伤暮景，我心惴惴，忧以恙。老泪偷弹红袖侧，故人自在青霄上。记当年残腊一杯羹，殷勤饷。",
      "慈仁寺，青衫漾。兴诚院，瑶华唱。有栾州肥鲫，易州清酿。门对西山教柱笏，人辞东观惟留杖。愧孤臣编选本无长，恭陈状。"
    ]
  },
  {
    "id": "adcfe4dbf5b8d44039569e0ea9881e92",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "佳节吴阊，浑不灭、汨罗愁涨。争吊屈、龙舟箫鼓，锦帆无恙。公子画船官驿口，名倡罗绮江楼上。拥残书、自有故交同，清尊饷。",
      "榴花影，杯中漾。竞渡曲，筵前唱。正梅黄时解，阴晴迭酿。山鬼漫矜明月佩，健人也曳菖蒲杖。祗浮生、憔悴泣枯鱼，湘累状。"
    ]
  },
  {
    "id": "adcfe4dbf5b8d44039569e0ec6405142",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "雨压戎葵，摇菡萏、曲桥波涨。东城僻、松声竹籁，小亭无恙。虹影倒悬虚槛外，游蜂偶缀朱帘上。喜澄湖、网取白鱼鲜，花前饷。",
      "二十载，空飘漾。离骚谱，闻新唱。且开襟送抱，醉君醇酿。愁见督邮宁束带，共祈大耋争携杖。酒怀宽、矍铄若翁哉，将军状。"
    ]
  },
  {
    "id": "adcfe4dbf5b8d44039569e0e24fbdfa6",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "长啸登楼，望塞外、草枯沙涨。峰一柱、庾公高兴，风霜无恙。彩笔雕龙官阁里，短衣射虎边亭上。鹿肩肥、匹马入幽燕，承邮饷。",
      "山海抱，风尘漾。觱栗奏，蛮童唱。在故乡犹忆，银鱼黍酿。肘后黄金元不换，斑衣跽进高堂杖。待画师、颊上写闲情，看云状。"
    ]
  },
  {
    "id": "adcfe4dbf5b8d44039569e0e3a0c79df",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "小宋才华，过八斗、墨池春涨。棕鞋健、来寻幽径，草堂无恙。花影静移清簟外，燕雏欲出空梁上。况脯修、教授满河汾，诸生饷。",
      "日气薄，云光漾。自畴昔，同酬唱。上禹陵梅市，繁筝妙酿。行止于今犹可共，乌皮几与青藤杖。待微凉、携手访延陵，诹新状。"
    ]
  },
  {
    "id": "adcfe4dbf5b8d44039569e0e541c59e0",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "良夜传觞，梅雨急，画船冲涨。人南北、旧时金马，兰筋无恙。饮社向同枌梓畔，校书陪銮坡上，自休闲、吾土饱莼鲈，迟相饷。看大纛，堤边漾。",
      "听邪许，河滨唱。更夷犹吴榜，甘醲淮酿。老伴玉堂今有几，敢忘太乙当时杖。向知交，为我道江潭，行吟状。"
    ]
  },
  {
    "id": "adcfe4dbf5b8d44039569e0ea1036947",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "枕畔邯郸，铜箭水，乍消随涨。茫茫道、升沉倚伏，庐生无恙。歌舞终归松柏下，钓竿好拂珊瑚上。去山中、服术饵松花，群仙饷。",
      "蓬岛路，春潮漾。华胥国，钧天唱。但茧窝自蔽，蜜脾休酿。汉苑已分方朔酒，葛陂快掷壶公杖。想此生、梦觉总成空，无殊状。"
    ]
  },
  {
    "id": "adcfe4dbf5b8d44039569e0ea1c9b8d3",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "驼契湖山撑钓艇，鲤鱼风涨。吾与汝、罻罗才出，角巾无恙。半臂不须遗客坐，鸱夷每恨浮江上。在词场、少日早分镳，牛心饷。",
      "见三竺，烟霞漾。闻二谢，埙篪唱。闹竹西歌吹，名香异酿。且醉河东白堕酒，去扶槐里袁公杖。古来称、名士济南多，峥嵘状。"
    ]
  },
  {
    "id": "adcfe4dbf5b8d44039569e0eacde6546",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "五月园林，琵琶熟、雨肥云涨。莽回顾、阖庐千载，山川无恙。我自江湖慷以慨，君方颜谢凌而上。好词头、百琲夜珠圆，争来饷。",
      "风片细飞花漾。蝶闲过，莺孤唱。借一觞一咏，侑之名酿。懒似嵇生林下锻，老思灵寿山中杖。剩惊魂、前路有谁怜，髡钳状。"
    ]
  },
  {
    "id": "adcfe4dbf5b8d44039569e0e012e161e",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "欲问春情，嫌太薄、真如一纸。妆点出、飞花乱坠，游丝频徙。江燕不嗔园舍小，雏莺亦爱池亭美。草堂前、聊可贮闲情，裁蘅芷。",
      "江梅蒂，将残矣。红杏萼，方开耳。有香能饲蝶，瓣堪供蚁。听鸟林间杯在手，踏青郭外饧胶齿。有时豪、置酒拥红妆，忙珠履。"
    ]
  },
  {
    "id": "adcfe4dbf5b8d44039569e0e0b506b77",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "春水平添，放远碧，卷帘高坐。南湖畔、夜深灯火，打鱼相课。塔望真如惟一点，楼名烟雨微留个。正晴明、谷日应祈年，人人贺。",
      "鸦似墨，林间簸。柳似醉，堤边卧。渐春融气霭，日高云破。果是画船如屋里，江南风浪何曾大。倒醇醪、彻底发甘香，前年做。"
    ]
  },
  {
    "id": "adcfe4dbf5b8d44039569e0e7a00dd94",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "水面归鸦，斜阳挂、远村高木。严霜降、小园柑橘，郁然浮绿。一匕青精朝作饭，百年乌桕寒依屋。竹添孙、个个拂云梢，森如玉。",
      "林下步，溪头宿。呼稚子，驱黄犊。把储王几首，田家诗读。隐矣焉文捐笔砚，嗒然丧我忘歌哭。拨孤灯、薄酒正相宜，新篘熟。"
    ]
  },
  {
    "id": "adcfe4dbf5b8d44039569e0e989371e9",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "苑柳萧疏，寒信早、清霜欲落。看塞北、飞鸿嗷嗷，乱云漠漠。黑闧垒前龟兔走，黄金台畔苍鹰掠。酒垆旁、击筑者何人，悲风作。",
      "驱不散，檐间雀。招不下，天边鹤。叹江南秋色，芙蓉池阁。陶写纵凭丝竹妙，公卿可比山林药。鬓添星、空说玉阶高，吟红叶。"
    ]
  },
  {
    "id": "adcfe4dbf5b8d44039569e0edb6d3175",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "才子风流，闻乙夜、重瞳曾许。桃林塞、射生击鹿，为东道主。油幕忆觞孤竹月，紫骝厌踏庐龙雨。且归休、花径更三三，堪游处。",
      "鸡豚社，吾能与。应刘宴，人延伫。羡歌场新拍，骚坛雄踞。裂石穿云吹铁笛，陈诗说礼鼍鸣鼓。啜其醨、车畔有三驺，呼之语。"
    ]
  },
  {
    "id": "adcfe4dbf5b8d44039569e0e13f9f95e",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "老友相于，伤往事、江潭杨柳。同屈指、垂垂半百，昔童今叟。剪韭烹葵谐夙约，嘲风弄月谁称首。五湖船、恰受两三人，能携否。",
      "莫闲却，弹筝手。好缄着，悬河口。对门前亭榭，梅妻鸠妇。生食何须求五鼎，雄心只合浇醇酒。笑封侯绛巧乘时，元屠狗。"
    ]
  },
  {
    "id": "adcfe4dbf5b8d44039569e0e5b90038d",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "偶赋梅花，心似铁、何妨绮语。生徒盛、参同考异，轩乎其鼓。芳草闲门通小径，桐阴木榻容箕踞。咏停云、无语送归鸿，时凝伫。",
      "嵇阮约，囊曾与，用舍义，聊中处。叹余生重见，屐拖残雨。面道人来称上客，楮先生亦为宾主。但刿肠、搜肾是文章，凌燕许。"
    ]
  },
  {
    "id": "adcfe4dbf5b8d44039569e0e5f12e34c",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "吴苑繁华，看年少、斗鸡走狗。君只办、一编周易，三升清酒。重席早推名下士，色丝解识碑中妇。试寻春、花信趁莺啼，横塘口。",
      "伯乐相，由基手。问老宿，能兼否。更美人托兴，峨眉螓首。燕市唾壶招侠客，龙威探册逢渊叟。好相期、岁岁系兰桡，胥江柳。"
    ]
  },
  {
    "id": "adcfe4dbf5b8d44039569e0e624d21ad",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "词赋翩翩，全盛日、忝称同调。留题遍、谢公别墅，蒋侯遗庙。风月遨游闲是主，文章支派工于肖。倚红衫、泼墨写乌丝，闻狂叫。",
      "好去听，苏门啸。岂肯待，金门招。数少年俦侣，半登华要。早溺儒冠栖笠泽，休寻丹药思壶峤。爇炉烟、老更读黄庭，观其妙。"
    ]
  },
  {
    "id": "adcfe4dbf5b8d44039569e0e0b2a0c1c",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "棐几湘帘，修竹畔、雨丝烟沈。平分却、百年是醉，尚堪轰饮。吴苑笙歌春未散，冶城禾黍秋还稔。羡冥鸿、高咏卜居篇，能详审。",
      "江上泛，花前寝。门可键，茶闲品。命樵青捧砚，含任吐沈。画楫每停桃叶渡，彩毫也赋楠榴枕。待明年、乞尔蔡侯笺，江郎锦。"
    ]
  },
  {
    "id": "adcfe4dbf5b8d44039569e0ec771bb1f",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "我有荒庐，才半亩、傍池渔舍。门插柳、拟陶自命，也称林下。夏日篱边开木槿，蚕时邻圃分桑柘。到荷汀、六月晓风凉，来虚榭。",
      "鳌已钓，雕曾射。东观史，凌烟画。才勾消一笔，来投村社。故里春秋期共醉，戏场袍笏终须罢。试从今、踏破镜湖天，官家借。"
    ]
  },
  {
    "id": "adcfe4dbf5b8d44039569e0ef9bd4240",
    "title": "满江红·江村",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "志在桑榆，灵雨后、星言夙驾。休更说、洛阳纸贵，文章脍炙。旧友应刘俱宿草，避人沮溺惟耕稼。茂林边、莺语剧轻圆，如同话。",
      "松似幕，藤为架。蜗壳屋，鱼鳞汊。觉此中全胜，玉堂休暇。偃蹇青衫空有泪，清狂白眼时遭骂。且都忘、独酌看庭前，花开谢。"
    ]
  },
  {
    "id": "adcfe4dbf5b8d440683893c21953f988",
    "title": "满江红·其二十九为梁冶湄题《柳村渔乐图》",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "碧树清溪，孤亭外、汀沙纡曲。闲家具、笔床茶灶，渔舠如屋。湖上纶竿惟钓月，盘中鲈鲙全堆玉。晓烟深、杨柳蘸晴波，村村绿。",
      "朝露泣，连畦菊。细雨洒，垂檐竹。有青蓑可著，短衣非辱。缩项鳊肥春水活，长腰米白江村足。醉香醪、船系夕阳斜，眠方熟。"
    ]
  },
  {
    "id": "adcfe4dbf5b8d440d4ae3ff3db03b164",
    "title": "东风第一枝",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "寒食胶饧，暖风梳柳，杏花开处零乱。年年青草如茵，铺软玉，钩斜畔。客心憔悴，玉人去，玉箫声断。别扬州，疲马征衫。晓渡黄河沙岸。",
      "村酿熟、貂裘须换。茆屋小、盲鸡频唤。月明偏照人孤，回忆红桥酒幔、东华尘涨，谁与拭、何郎粉汗。看白云、变态无端。归觅渔樵旧伴。"
    ]
  },
  {
    "id": "adcfe4dbf5b8d440c74d92134b0019a3",
    "title": "水调歌头·野园即景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "简僻辞城市，努力到东皋。尘喧不敢入耳、风日静衡茅。傍屋新蒸红柿，贴岸交垂青楝，暖旭上林梢。拄杖声微响，有客到门敲。",
      "棘为墙，书作枕，颇清高。随心自有乐事、恩怨等鸿毛。高大王家台榭，婉转谢公丝竹，今日尽蓬蒿。饮酒栽花外，何物使神劳。"
    ]
  },
  {
    "id": "adcfe4dbf5b8d440c74d9213bb2f7995",
    "title": "水调歌头·野园即景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "伍子塘如练，帆影没晴空。使君旧筑高阁、上接落霞红。阒寂柳洲亭子，时听渔舟唉乃，月出叫征鸿。烟起垂杨外，秋入碧梧中。",
      "更东望，云间矗，九点峰。以文会友于此、荏苒各成翁。斗酒百篇挥洒，年少呼枭浮白，意气尽豪雄。陵谷一朝改，郁邑庶人风。"
    ]
  },
  {
    "id": "adcfe4dbf5b8d440c74d9213aab8b3bb",
    "title": "水调歌头·野园即景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "五月黄梅雨，莺啭苎衫天。西园恰有新曲、雁柱泻珠圆。初似奔泉决溜，又似小窗儿女，银甲蹙鹍弦。红粉围香阵，花颤舞筵前。",
      "凉州调，渭城唱，剧堪怜。怜伊入破余响、铁马斗风烟。星散何戡歌板，灰冷宁王玉笛，肠断旧姻缘。流落贺怀智，老大李延年。"
    ]
  },
  {
    "id": "adcfe4dbf5b8d440c74d9213ec5282e1",
    "title": "水调歌头·野园即景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "螺黛凝烟髻，鸭绿腻春塘。相逢恰是丽景、横笛嘹清商。素质休教粉污，自有天然标格。淡扫寿阳妆。醋醋猩裙艳，盼盼燕泥香。",
      "芹芽白，兰芽紫，舣归航。旧时舞榭、何处画壁女萝荒。草没银筝院落，苔长凤鞋花径，佳节倍思量。一百五寒食，七十二鸳鸯。"
    ]
  },
  {
    "id": "adcfe4dbf5b8d440c74d921309211459",
    "title": "水调歌头·野园即景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "杏苑骄珠勒，仙露赐金茎。紫骝并辔来往、意气压西京。朝罢委蛇退食，拟献上林词赋，深窅玉堂清。绛雪韦祠里，树底唤流莺。",
      "十年事，晨星乱，怒潮生。君能怜我失路、永夜醉秦筝。屈指石渠俦侣，一霎升沉如梦，对酒独盱衡。回望柯亭月，仍照绿槐明。"
    ]
  },
  {
    "id": "adcfe4dbf5b8d440c74d92132212d5c2",
    "title": "水调歌头·野园即景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "风日江村好，绕屋有梅花。闲来倚阁高望、山尽吐平沙。千尺乔松盘屈，三径柴门静掩，人道是仙家。幽涧历冰雪，偏照影横斜。红药院，紫薇省，漫矜夸。",
      "黄粱唤起痴梦、领受此烟霞。且办隐囊沙帽，健在棕鞋箬笠。闲试六班茶。坐卧暗香里。一笑读南华。"
    ]
  },
  {
    "id": "adcfe4dbf5b8d4402c1c5eaca798fb6a",
    "title": "汉宫春·已卯冬日同魏子一子存蒋亭彦兄弟家子闲舟吴门用辛韵",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "一叶孤舟，忆昨宵帆缓，才到桐庐。今朝浮白相赏，不舆家殊。呼庐豪快，严觞政、杯斝难疏。船蓬外，阴云作雪，灯前寒夜偏无。",
      "岁岁吴闾风景，但樯停舣似，妓少花如。惟是酣馀笔墨，为尔为余。清樽欲散，尽分颁、浊酒残鲈。红笺有，画师巨董，字临王右军书。"
    ]
  },
  {
    "id": "adcfe4dbf5b8d44018d073221dcfc555",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "壁印狐踪，林开鹿径，山家真个萧条。樵归一束。时带猬中毛。灶下莫愁薪爨。方才拾老柏枯蕉。常扃户，晚间兔尽，饥虎正悲号。",
      "良宵。偏不出，倦支石枕，醉卧松梢。说好山无数，奇解寻敲。犹记十年前事，承平久、官税都饶。妻孥食，有时无米，橡栗也常烧。"
    ]
  },
  {
    "id": "adcfe4dbf5b8d44018d07322a3f78326",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "钓坠蟾蜍，饵悬蜥蜴，佳词构自奚囊。修纶一尺，独茧下菱塘。借问鱼虾几许，扬筐去、到处徜徉。生来性，直钩可使、不上亦何妨。",
      "何妨。终日坐，紫藤花落，白荇花香。有船名舴艋，歌拟沧浪。八十磻溪野叟，名心在、出佐周皇。羊裘子，高山长水，江濑有严光。"
    ]
  },
  {
    "id": "adcfe4dbf5b8d44018d073221c21c52a",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "碧砌楼高，绿垂帘短，蔷薇一架红遮。林间繁缛，蜂与蝶交哗。中有几间精舍，园丁课、洗竹浇花。须防者，风欺雨侮，移就碧笼纱。",
      "邻家。宜好护不劳纤手，折取萌芽。得紫丝步障，掩映名葩。喜与封姨无碍，将新句、细按红牙。朱栏内，画屏小影，春气烂晴霞。"
    ]
  },
  {
    "id": "adcfe4dbf5b8d44018d07322e8f86de0",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "过尽千帆，行舟无数，水流城下溶溶。寒坡拖影，荒荻引凄鸿。唤渡小船如叶，长年者、朴古之农。闲时去，寻僧出郭，踏过小桥东。",
      "轻风。吹袖满，垂杨结带，瘁草成丛。听老渔昏唱，古寺晨钟。传客到门相访，堂前有、开士仙翁。须臾列，美蔬椒饼，话及夕阳红。"
    ]
  },
  {
    "id": "adcfe4dbf5b8d44018d0732261fc4dbf",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "飙馆秋浓，东篱烟暮，昨夜霜信微催。故人饷酒，盘里绣糕堆。须耐黄花佳种，迟迟放、无计教开。先来雁，远山飞叶，同与晚风回。",
      "徘徊。三径里，赋心骚首，何限悲哀。叹凄凉南浦，戏马空台。千古场中傀儡，重瞳去、刘寄奴来。英雄泪，樽前休滴，且覆浅深杯。"
    ]
  },
  {
    "id": "adcfe4dbf5b8d44018d07322eebce1e5",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "霜鹘盘青，暮鸦翻黑，策马遥送斜阳。人闲似鹤，孤影出回塘。应念夜来高会，分题处、桦烛更长。难消遣，台边暮雨，铜雀剩凄凉。",
      "苍茫。云雾外、旁沿滏水，径渡清漳。检客装何有，权可诗囊。识得此心无着，随缘过、去住都忘。山房暖，康王祠下，檐卜透寒香。"
    ]
  },
  {
    "id": "adcfe4dbf5b8d44018d07322e077632a",
    "title": "满庭芳·山怜",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "榴火红烧，荷风白颤，塘柳入夏浮烟。近郊茅屋，南郭与堂连。城外周遭绿水，睡，沙鹭联拳。携觞去，酒生茗止，永日且流连。",
      "昔年。曾有赠，主人珍重，墨迹犹鲜。道泪匀竹坞，瘿剖枫天。到此解衣角饮，浑忘倦、说鬼谈禅。三更月，危桥路迮，堤外唤渔船。"
    ]
  },
  {
    "id": "adcfe4dbf5b8d440bed631db0aac0750",
    "title": "八声甘州·题赠盛筠斋佥宪书屋",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "记燕山、策马上金阶，彩笔映芙蕖。见美而◇也，天颜有喜，握管踌躇。几度宫门杨柳，春暖晓风梳。客馆浓花靓，退直停车。",
      "江上波摇画纛，正南楼载酒，缓带轩渠。想故园三径，归兴菊松馀。好嬉游、武塘梅圃，又何劳、去食武昌鱼。留双眼、冷看台省，衮衮新除。"
    ]
  },
  {
    "id": "adcfe4dbf5b8d4402911ab19b159eb93",
    "title": "烛影摇红·闺情",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "杏苑春娇，薄寒犹禁梨花信。踏青时节做轻阴，芳径苔生晕。轻曳弓鞋未稳。殢游心、芹泥微润。鸳鸯成对，游戏波心，双双相近。",
      "闲闷侵寻，泪痕犹带红潮印。生憎燕子入空梁，似说离人恨。金鸭篆烟方烬。晦流黄、晚风成阵。十三楼畔，廿四桥边，归期偷问。"
    ]
  },
  {
    "id": "adcfe4dbf5b8d4402911ab19431a9339",
    "title": "烛影摇红·闺情",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "宿世良缘，蓬莱弱水看清浅。神仙会里捧瑶浆，碧藕排高宴。今夜流苏半卷。到擘阮、吹箫庭院。缓斟低唱，银箭频催，翻嫌夜短。",
      "红袖多情，挑灯一送秋波转。回头惨淡动离愁，万里关河远。嘈杂华堂弦管。恍疑是、梦中来见。伤心何处，塞上悲笳，惊飞孤雁。"
    ]
  },
  {
    "id": "adcfe4dbf5b8d440d634560a4426c74b",
    "title": "应天长·春怀用周美成元韵",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "池塘皱绿，带柳萦花，绯桃方露酣色。万户禁烟萧索，冷淘和寒食。江南远，愁作客。谁见慰、旅怀孤寂。甚无绪、尊前自许，诞康狂籍。",
      "系马问当垆，醉墨淋漓，题湿酒家壁。尤爱裁云镂月，清幽莫愁宅。深深处，过绮陌。浓扫后、落红无迹。莫推阻，歌扇相偎，旧时曾识。"
    ]
  },
  {
    "id": "adcfe4dbf5b8d44025c87a7187681ecc",
    "title": "玉蝴蝶·冬日有寄",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "寒入江南犹浅，翳云初日，酿雪轻阴，幽寺无人，来去水静花深。兽炉温、无须炙砚，禽语寂、似解听琴。独行吟。湘君或降，渔父相寻。知音。",
      "沧浪孺子，投怀烟水，托契山林。旧约春赊，西陵松柏结同心。凤池融、波添绿晕，龙楼晓、柳弄黄金。泪盈襟。故人天上，雁杳鱼沉。"
    ]
  },
  {
    "id": "adcfe4dbf5b8d44076e50914ea38c4b7",
    "title": "水龙吟·湖舫泛雨呈座客",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "柳堤一带疏烟，轻云润压漫天絮。清阴不断，横遮湖水，远笼高树。莫近城闉，喧声难谢，急移幽渚。看青萍风发，碧油波涨，轻舟稳，无惊惧。",
      "白浪岂能阻，泛春泉、满倾杯斝。啸呼烟雨，我身欲仿，雪衰披鹭。懒学英雄，论兵扪虱，遇雷失著。拟赠人长剑，焚予枯管，作渔樵去。"
    ]
  },
  {
    "id": "adcfe4dbf5b8d44092433ef4c76d00b5",
    "title": "念奴娇·题叶癯仙明府翠交阁二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "孤亭新就，称葛巾潇洒，曲阑频倚。堪羡风流如昨日，不减元龙豪气。北海开樽，东山著屐，有数神仙吏。乌纱皂盖，晓来都染山翠。",
      "身在百尺楼头，临空一啸，万木无声坠。◇烛修书寒夜永，后阁争遗半臂。桃叶喉轻，柘枝腰转，白傅方微醉。胡床麈柄，自然江左风致。"
    ]
  },
  {
    "id": "adcfe4dbf5b8d44092433ef45ef7af32",
    "title": "念奴娇·题叶癯仙明府翠交阁二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "百城民社，却等闲抛去，故园归早。旧识黄莺双白鹭，重赴主人林岛。活水拖蓝，修林染碧，托出银蟾皎。蛮姬捧砚，两弯眉如扫。",
      "频向槛外澄观，伍塘帆远，只比寒鸦小。麦浪交风闻雉雊，北郭青青未了。十万兵藏，五千轻授，丙夜凭搜讨。渔歌唱和，一场春梦方晓。"
    ]
  },
  {
    "id": "adcfe4dbf5b8d440da98ed1862cebac1",
    "title": "齐天乐·感旧",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "南楼逸兴今安在，英雄固称一世。日月丸飞，星霜驹逝，顿减数年豪气。寻花买醉。似梦里追欢，邈然难继。赠客贻姬，红笺剩有旧名字。",
      "佳话空搜箧底，见墨兵酬唱，青楼缄寄。灯剪春前，歌传花下，旧约依稀谁记。莫思往事。恐今日穷愁欲弹清泪。回首当垆，玉钗垂翡翠。"
    ]
  },
  {
    "id": "adcfe4dbf5b8d44062692d1d96a55acc",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "孤舟初发，正严霜似雪，布帆如纸。一派残云萦别恨，愁向青山隐几。晚圃黄花，小槽红酒，客路谁同醉？蒯缑黯淡，自将管乐为比。",
      "遥念旅宿方寒，丹阳古道，老树酣青紫。戍鼓沉沉天未晓，残月模糊映水。白帢谈兵，青灯读《易》，漫洒英雄泪。啼乌成阵，石头城外潮起。"
    ]
  },
  {
    "id": "adcfe4dbf5b8d44062692d1d41dbba9c",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "南飞乌鹊，绕疏林三匝，无枝可寄。聊借远游抒肮脏，莫似相如憔悴。山峙金蕉。江来楚蜀，帆系斜阳里。中流击辑，气吞湖海万里。",
      "双眼一望苍茫，寒涛如箭，个个牙樯起。旧日精灵都已尽，何况堂前燕子。晋宋衣冠，陈隋宫寝，社鼓神鸦耳。佛狸祠下，怒潮空打遗垒。"
    ]
  },
  {
    "id": "adcfe4dbf5b8d44062692d1df14feac5",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "西湖千顷，尽消残红粉，又倾金穴。柳带画楼珠箔静，恰是晓妆时节。小扇风回，曲栏人悄，兽碳初烹雪。泉声断续，倍添今夜呜咽。",
      "还讶苏小当年，停歌不语，轻与多情别。离恨如天愁似海，软怯肝肠似铁。三竺云浮，六桥烟涨，总化鹃啼血。桃笙角枕，谁怜香汗微热。"
    ]
  },
  {
    "id": "adcfe4dbf5b8d44062692d1d8b02d64c",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "锦官自昔，称都会佳丽，已消兵劫。望帝魂归城郭坏，月黑悲啼古堞。",
      "剑阁哀猿，刀州啸虎，蜀栈行人怯。草堂无迹，桤林犹战风叶。",
      "闻说万里桥西，子云宅畔，丰草长林接。为问薛涛笺在否？",
      "几树露桃红靥。诸葛名垂，文翁教远，赋缅相如猎。",
      "好寻双鲤，嘉陵江上行艓。"
    ]
  },
  {
    "id": "adcfe4dbf5b8d44062692d1da568958e",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "屐痕带雪，看千人坐上，苔纹似绣。茶灶枫林随意歇，徙倚好娱清画。主簿祠荒，生公石老，崩壑疏寒宝。销沉霸业，尚传神虎悲吼。",
      "麋鹿群走苏台，阖闾葬处，宿莽浓烟凑。谁划剑池通海眼，铁壁千寻决溜。晋代风流，吴宫花草，塔影斜阳后。短箫横笛，墓前明月依旧。"
    ]
  },
  {
    "id": "adcfe4dbf5b8d44062692d1d1d03e9cd",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "袖中携赠，乃松滋侯也，诗尤清绝。五十馀年词客老，孤枕寒衾如铁。白露朝零，青毡夜冷。扪口犹存舌。绳枢蓬户，时来长者车辙。",
      "忽念故里名山，愿言归隐，长与红尘别。三月烟花全不识，歌吹竹西空热。翠筱苍衫，家缘易就，莫道斑鸠拙。荷衣藤杖，饱看峰顶晴雪。"
    ]
  },
  {
    "id": "adcfe4dbf5b8d44062692d1df48c572c",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "临江洒酒，叹萍踪聚散。惊鸥骇鹭，湖上牙墙客舆处，正是樱桃初熟。恰又成三，扬州重见，醉看今宵菊。短歌酬酢，依然身在迈轴。",
      "匆遽送别宦河，雁行先起，万种离情簇。弹铗且无鱼可饱，安向渠渠夏屋。小雨昏鸦，发船鼓，赛唱何年续。明朝相忆，板桥茆店人独。"
    ]
  },
  {
    "id": "adcfe4dbf5b8d44062692d1d9ee909a4",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "古文高手，有达老耆旧，欧曾堪续。箬笠布袍云竹杖，看尽浮云反复。再遇莱阳，词场雄踞。暂友山中鹿。旗亭载酒，楚辞痛饮还读。",
      "又有天壤王郎，水姿玉映，不救何平叔。歌吹芜城期共醉，漫挂蒲帆一幅。岸帻横眸，昔年隋苑，今是渔家屋。宾朋杂坐，不妨人淡于菊。"
    ]
  },
  {
    "id": "adcfe4dbf5b8d44062692d1d2c701227",
    "title": "念奴娇·送幼光还白门同仲驭二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "风尘燕市，与渐离诸客，垆头击筑。放逐归来停锦缆，烟景苍凉满目。晓埭趋鼯，荒畴骨葛，赋语应难读。故人重见，自伤髀已生肉。",
      "华发镜里萧森，瘦筇短褐，羞对东篱菊。二十六年缘底事，偏记西湖僧屋。杨柳堤长，芙蓉溪冷，且饱芜菁粥。红桥客散，日斜同倚修竹。"
    ]
  },
  {
    "id": "adcfe4dbf5b8d440b309b6682c4fe70f",
    "title": "潇湘逢故人慢重过虎丘竹亭用玉和甫元韵",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "清阴如幄，修簧拖冷翠，犹昔行窝。漫说雀堪罗。喜桂丛梅榭，坐远风波。霜侵鸭脚，坠深黄、槭槭庭柯。举头望，五湖伊迩，好携白帢青蓑。",
      "浮渔艇，衣短后，有谁知、谪星载酒来过。烟水惯婆娑。拟回塘插柳，曲港分荷。已公茅屋，赋新诗、不碍行歌。还消受、粥鱼斋磬，新添一个禅和。"
    ]
  },
  {
    "id": "adcfe4dbf5b8d44071861833594c3c92",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "时值严寒，木叶无多，争陨飘风。百颗榴实，霜边坠紫，一棚枸杞，云里垂红。妆点凄晨，流连卒岁，多少穷愁闭户中。寒齑饭，但前村觅火，荒圃挑嵩。",
      "平生淡泊为功。愧无策谋生还未工。且西园洒墨，研经读史，东郊习射，挟矢弯弓。麟阁标名，燕颔封爵，只索殊恩属乃公。偏多事，为伤时感遇，咄咄山翁。"
    ]
  },
  {
    "id": "adcfe4dbf5b8d440718618337ac8dda5",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "怀庆城东，竹树清阴，亭馆初开。荼蘼架压，丛花铺雪，湘筠角小，新笋惊雷。三里平芜，千里夏木，云气堆浓王屋隈。寻幽径，似南京犀浦，如豆青梅。",
      "使君却费尊罍。叹解俎盘桓真快哉。喜林泉位置，手芟杨柳，宾朋啸咏，杂坐莓苔。屐齿泥深，帽檐红落，还与殷勤劝酒杯。银蹄滑，笑诸公高兴，冒雨归来。"
    ]
  },
  {
    "id": "adcfe4dbf5b8d4407186183301b07748",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "有美一人，特地钟情，愁城病魔。向迷楼芳草，闲寻堕珥，竹西明月，缓度轻歌。若个能怜，从前是恨，半掩残缸卸绮罗。支馀梦，怅洗脂抹黛，密约蹉跎。",
      "欣逢才子来过。正三五清光分外多。喜同心钿合，黄金可铸，并头银蒜，锦幔成窝。教鹊为桥，呼鸳作枕，今夜双成唤奈何。眉痕细，倩词场彩笔，画远山螺。"
    ]
  },
  {
    "id": "adcfe4dbf5b8d44071861833e89c0ebf",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "数点孤梅，伴我余生，斜倚西风。喜主人归里，花如倩盼，群乌啼树，雨前却微蒙。春梦婆憨，祝鸡翁返，似胜东坡瘴海东。方鼾睡，耐半天霹雳，飞坠空中。",
      "蓬山橐笔相从。今已作，人间亡是公。任峥嵘后辈，文章班马，清闲老友，丘壑夔龙。锦字填词，素筝浊酒，廿载升沉了不同。他年约，拟共寻五岳，雪笠霜筇。"
    ]
  },
  {
    "id": "adcfe4dbf5b8d4407186183366259723",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "瓶冻知寒，拥褐挑灯，夜吼狂风。叹曰为改岁，三星在罶，我来自备，零雨其蒙。白帢逃明，绿蓑垂钓，伍子塘南角里东。雄心在，记射雕没羽，上谷云中。",
      "十年漆沮之从。牛马走，羞衬太史公。想苏卿窖底，往还惟雁，管宁陌上，腹尾皆龙。迁谪惊魂，揩磨老眼，别墅寻花尚可同。消残历，看故园报赛，暂阁游筇。"
    ]
  },
  {
    "id": "adcfe4dbf5b8d4407186183360de1df7",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "畴昔盛年，四五词家，谑月嘲风。自烽烟澒洞，故人凋谢，白杨萧飒，离黍迷蒙。天壤之间，犹存吾辈，坐看川流泻东。全无绪，只矮檐曝背，寒日方中。",
      "雪吟花醉能从。披蠹简吾师河上公。更彭城三老，声华是凤，柳州八及，少长为龙。纵感存亡，还娱健在，行见儿孙小字同。陶暮景，向蒲汀系缆，藓磴支筇。"
    ]
  },
  {
    "id": "adcfe4dbf5b8d44071861833f8fd1aa9",
    "title": "沁园春·已卯冬日寒斋感兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "客老蓟门，筚篥城头，顿起悲风。但晓餐入直，沙飞浩浩，暮还休沐，霾暗蒙蒙。虎观寒飙，凤城华鬓，空说扶桑日正东。随清跸，献铙歌朱鹭，天乐回中。",
      "鼎湖攀鬣难从。偕痛哭褒公与鄂公。竟一朝放费，塞翁失马，百年瞬息，山穴寻龙。畚锸须埋，形骸可略，阮籍刘伶酒社同。真险绝，几飘零异域，万里扶筇。"
    ]
  },
  {
    "id": "adcfe4dbf5b8d4403502db3104fe5646",
    "title": "贺新郎·题汪尔张画",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "远嶂云千叠。望层峦、空烟半卷，似明还灭。上有清泉飞一道，最可解人炎热。石锁处、溪流如咽。下有衫松迷小径，挂潺湲、树顶悬晴雪。鸿蒙后，气犹结。",
      "谁人识得逃名决。向深山、结茅种竹，人踪具绝。恶木丛中行惯，不怕门前虎穴。闲处听、杜鹃啼血。若向画图呼欲出，想斯人、肌骨真清彻。长往者，是豪杰。"
    ]
  },
  {
    "id": "adcfe4dbf5b8d4403502db3161738d95",
    "title": "贺新郎·题汪尔张画",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "乌鹊刚栖了。坐新秋、月痕如线，汉光如晓。水上凉风吹不止，又有高梧夹道。问更漏、已敲多少。阶下新开花似雪，细端相、抹丽花还小。何今夕，香犹早。",
      "轻风一阵云如扫。晚波凉、青菱正绽，红莲欲老。整理吟怀待黄菊，拟向东篱倾倒。那更有、多愁怀抱。紫蓼白蘋无限景，向清江、一笛惊鸥鸟。人何在，在天表。"
    ]
  },
  {
    "id": "adcfe4dbf5b8d4403502db310d4ef6a7",
    "title": "贺新郎·题汪尔张画",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "怪杀东风薄。入春来、吹残柳絮，海棠都落。一片落花拈不起，和雨和烟相躩。谁可解、愁怀漠漠。刺绣无心分五色，叹无声、只见针儿阁。翻欲恼，养娘恶。",
      "鸳鸯一对溪边掠。怕情牵、只言风悄，半遮帘幕，生得腰肢原自瘦，近觉宵来更弱。梳短鬓、懒随时作。心字香烧心已碎，算同心、还是心心各。记郎语，善谐谑。"
    ]
  },
  {
    "id": "adcfe4dbf5b8d4403502db313b769cae",
    "title": "贺新郎·题汪尔张画",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "古树阴相属。步长坡、百劳初语，白鸥新浴。早稻初坚香似蜜，无价可方新谷。休更说、人间梁肉。黄雀飞飞犹未老，待秋深、蒸取脂如玉。芙蓉下、倒醽醁。",
      "空江采得莼成束。棹轻舠、中流啸咏，放歌林曲。渔老纶竿垂不止，忘却尘区荣辱。我亦覆、一枰棋局。荷锸躬耕风味苦，傲隆中、颇有良苗绿。梁甫句，问谁续。"
    ]
  },
  {
    "id": "adcfe4dbf5b8d440171c37b58cb44201",
    "title": "柳梢青·春思",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "垂柳风斜。隔墙黄蝶，吹入人家。客散旗亭，燕离芳榭，多似杨花。",
      "频将浅碧笼纱。须好护、幽兰吐芽。问酒情深，寻花病懒，泪上琵琶。"
    ]
  },
  {
    "id": "adcfe4dbf5b8d4408cc5d09721c82579",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "淡墨云舒卷。旅怀孤、郁蒸三伏，剧难消遣。秋水轩前看暴涨，晓露着花犹泫。贪美睡、红蚕藏茧。道是分明湖上景，苇烟青、又似耶溪浅。留度暑、簟纹展。",
      "萧闲不羡人通显。笑名根、膏肓深病，术穷淳扁。衮衮庙牺谁识破？回忆东门黄犬。沧海阔，吾其知免。埋照刘伶扬酒德，倒松醪、好把春衣典。词赋客，烛频剪。"
    ]
  },
  {
    "id": "adcfe4dbf5b8d4408cc5d09710c2b4bb",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "帘额虾须卷。借秋风，横吹二竖，为君硬遣。病后清吟知更妙，砚匣墨花初泫。惊烂漫，冰纨火茧。梦入华胥安乐国，唤同游，共踏蓬莱浅。东海市，画图展。",
      "醒来呼殿阁巍显。坐斜晖，经营药裹，求卢问扁。下社城边期较猎，遥指溪台名犬。亲未老，一官方免。闽峤横戈烽堠靖，唱饶歌，朱露镕坟典。棠在否，勿轻剪。"
    ]
  },
  {
    "id": "adcfe4dbf5b8d4408cc5d097f4ad3fc3",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "小阁书千卷。恣搜探，牙签曾叠，烟排墨遣。五夜漏沉还入奏，露拂旌旗微泫。驺役苦脚跟重茧。三十八年簪笏旧，冠◇班，侪辈资都浅。方叔在，壮猷展。",
      "晏婴曾以其君显。让先生，老成医国，今之仓扁。弱女绣奁多爱惜，归送何时牵犬。禽何累，谁人能免。清庙明堂涂已罢，纪都尔，盛事追尧典。词更快，借并剪。"
    ]
  },
  {
    "id": "adcfe4dbf5b8d4408cc5d0975bd30d84",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "愁况蕉心卷。羡英雄，高怀盛德，云鬟散遣。试到玉钩斜上看，野草烟迷两泫。飞不尽，银蚕金茧。猛可回头堪一笑，寂如僧，休说钟情浅。耽贝叶，自开展。",
      "禅灯遍地微而显。是何殊，神农岐伯，降而陀扁。短发数茎馀老病，难怪月砂白犬。求棒喝，也教饶免。万事都抛沉醉耳，解腰渔，忙向沂曹典。鸾翮锻，不须剪。"
    ]
  },
  {
    "id": "adcfe4dbf5b8d4408cc5d097e4acafa3",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "天外青霞卷。惜芳辰、蹉跎浑似，女儿迟遣。褪却峰黄惊蝶睡，晓镜涕痕长泫。心绪学、吴娘缫茧。幽砌海棠粘露白。断肠人、暗泣残红浅。鲛帕重，湿难展。",
      "远山青比螺纹显。望凌云、珊瑚作网，罘罳映扁。隐约笙璈空际落，静里仙家吠犬。悲世路、黄尘不免。王粲楼头磨岁月。走长杨，借马寻桓典。燕市雪、冰才剪。"
    ]
  },
  {
    "id": "adcfe4dbf5b8d4408cc5d0979c2ba7f7",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "鱼直蘧偏卷。但传闻、锋车绣斧，重臣分遣。杼轴空时民力尽，寡妇秋原泪泫。何处贡、八蚕成茧。薄薄酒，香聊送日，福难消，莫怪杯中浅。山远近，翠屏展。",
      "诸公台阁文章显。自归来、悬壶村巷，牛医非扁。检点行囊存犊鼻，游倦相如字犬。谅渴病、今生可免。白木柄边书簏敝。授生徒，饭罢翻经典。畦畔韭、雨中剪。"
    ]
  },
  {
    "id": "adcfe4dbf5b8d4408cc5d0979f5c18c3",
    "title": "金缕曲·雪客秋水轩晓坐，柬檗子、青藜、湘草、古直",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "帆影舒还卷。放兰桡，绰乎馀裕，谁留谁遣。桑柘垂檐禾◇亩，南国霜融露泫。邻屋采一筐秋茧。更把纶竿临野渡，水痕收，沙嘴寒潮浅。团扇洁，待时展。",
      "著书敢以才名显。爱渔村，莼肥茎滑，橘殊形扁。宋鹊韩卢空发，纵愧杀◇车载犬。狡兔尽，淮阴萱免。祖帐东郊真达者，赠珠玑，字字华而典。西蜀锦，巧裁剪。"
    ]
  },
  {
    "id": "adcfe4dbf5b8d440e824081c1973e57a",
    "title": "意难忘雅集",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "一枕沧浪。在故园老矣，总胜他乡。庭柯留晚照。寒雁待秋霜。菱角美，芋头香，赛洛浦伊鲂。已惯听萧萧暮雨，曲唱吴娘。",
      "西陵刻烛飞觞。彷古人八达，佐史三章。醉同陶令卧，醒亦次公狂。看两鬓渐苍苍。遇斗酒须尝。更相期、中秋月白，重九花黄。"
    ]
  },
  {
    "id": "adcfe4dbf5b8d440f53b9edf3eeebedd",
    "title": "望江南清暑",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "无个事，吹送鲤鱼风。药圃农岐收鹤虱，花阴邹楚笑鸡虫。",
      "我自倒郫筒。"
    ]
  },
  {
    "id": "adcfe4dbf5b8d4407b814f26e3957bc8",
    "title": "满江红·长安古意",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "槐市花黄，长杨赋、金闺登荐。回首近、恩深侍从，至尊垂眷。高阁曾燃藜杖火，官厨忝预樱桃宴。说匡诗、一夜袅炉烟，闻称善。",
      "惭逐队，瀛洲院。频召入、蓬莱殿。痛天昏地坼，崩雷掣电。遗诏仅留金殿秘，御容难向桥山见。正消魂、银海雁孤飞，霜如练。"
    ]
  },
  {
    "id": "adcfe4dbf5b8d44034e9a6bdc7032fa4",
    "title": "八声甘州·秋日怀旧柬友",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "似仙人、逃劫保馀年，天意与安排。记行踪飘泊，薄游梁宋，稳渡江淮。若使当时醉死，早向北邙埋。未了名山债，犹着芒鞋。",
      "暗数生平忧患，判此身付与，饿虎馋豺。却弹棋卧簟，葵薁对清斋。饮甘瓜、苎衣无汗，碧油停、离席傍金钗。难忘是、太丘酒伴，小住为佳。"
    ]
  },
  {
    "id": "adcfe4dbf5b8d4403179448345202a40",
    "title": "念奴娇·立夏日同友人集王丹麓斋中",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "满天飞絮，正夏初临也，晴和时节。嘶断玉骢斜照里，乱扑银鞍如雪。竹粉新含，蜂黄渐褪，巧剪雏莺舌。先裁白苎，楝花开后微热。",
      "且放小艇随流，言寻胜侣，酒茗香清绝，鹅炙鱼羹供一饱，蔬笋不妨频摘。剑吼龙堆，轻翻鹿苑，往事闲中说。留春春去，似人容易离别。"
    ]
  },
  {
    "id": "adcfe4dbf5b8d440a280c4e19f198382",
    "title": "一萼红·秋兴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "盼芳洲。有白蘋几许，分绕绿溪幽。树老藏鸦，芦深避雁，渔歌唤起沙鸥。轻梦随一枝短橹，睡过了、枫叶伍塘秋。怪煞西风，故将残柳，绾住闲愁。",
      "堪叹驹阴如驶，挽江边逝水，佳丽难留。云散巫峰，雨昏湘浦，魂消燕子矶头。亲曾见，偎红倚翠，就今日、霜鬓对寒篝。暗数当年豪举，分付东流。"
    ]
  },
  {
    "id": "adcfe4dbf5b8d440bb6e9b9f25f69b4c",
    "title": "浪淘沙·秣陵秋旅",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "雁字起江干。红藕花残。月明昨夜照更阑。酒醒忽惊秋色近，回首长看。",
      "零露晓风寒。乡梦须还。凤城衰柳不堪攀。木落秦淮人欲去，无限关山。"
    ]
  },
  {
    "id": "adcfe4dbf5b8d4406a1378b250c3ea49",
    "title": "南乡子·题画",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "幽涧却红尘。石上长留草木春。万壑千岩回合处，嶙峋。莫遣渔郎更问津。",
      "宠辱总非真。鸡犬桃源好卜邻。似我馀生甘采药，前因。梦里卢生解笑人。"
    ]
  },
  {
    "id": "adcfe4dbf5b8d44039cf12370df2e8f4",
    "title": "贺新郎·赠柳敬亭",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "八十庞眉叟。见从来、衣冠优孟，功名刍狗。炯炯双眸惊拍案，似听涛飞石走。叹此老、知名已久。大将黄州开广宴，倒银瓶、击节频呼柳。排战舰，下樊口。",
      "长江浪急风清后。束轻装、归舟一叶，帆移星斗。画角牙旗频入梦，犹在辕门使酒。诸巨帅、皆为吾友。白发瘦驴燕市月，少年人、能识苍颜否。歌未阕，起为寿。"
    ]
  },
  {
    "id": "adcfe4dbf5b8d44039cf123717e15ead",
    "title": "贺新郎·赠柳敬亭",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "萧寺眠长夏。恰频来、荆高垆畔，搊笋舞蔗。变换浮云怜世态，嬉笑深于怒骂。瞥眼过、何须悲咤。曾记余生飘泊处，画船移、百幅乌丝写。差意气，轹颜谢。",
      "鹅黄新酿酣将泻。但婆娑、鄂公祠庙，白公亭榭。今日弹冠归故物，鞅掌紫薇官舍。还有客、呼天问夜。湖水流脂山减黛，小楼空、人逐东风嫁。仍梦到，两峰下。"
    ]
  },
  {
    "id": "adcfe4dbf5b8d44039cf12374b5b2aae",
    "title": "贺新郎·赠柳敬亭",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "黑雾迷南裔。赋归来、公乎无渡，重关昼闭。漂泊天涯供啸咏，诗律少陵偏细。",
      "狂欲叱、高岑奴隶。寒夜饮酣空八极，检奚囊、酒脯当除岁。",
      "山水癖，暂留憩。远游可耐风尘际。忆家乡、数峰明灭，郎官青髻。",
      "袍笏堆床推望族，旧是江田门第。还不少。绿瓜丹荔。",
      "飓毋波恬潮信小，倚危楼、松竹交戏。蔽归去，梦雪初霁。"
    ]
  },
  {
    "id": "adcfe4dbf5b8d440453b5ee1b041d711",
    "title": "临江仙·南园池亭携尊赏荷，即席分韵",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "草满平泉莎满径，池荷竞斗新妆。一尊我辈自飞扬。鸥乡销鬓白，蚁梦撇腰黄。",
      "归路秋声闻络纬，城南竹树都荒。量烟审雨意茫茫。频年呼马走，后日唤牛郎。"
    ]
  },
  {
    "id": "adcfe4dbf5b8d440eeb04e9db0c80d58",
    "title": "唐多令",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "高柳暗藏鸦。池塘试听蛙。丽樵边、戍鼓休挝。佳景正逢樱笋候，人半醉，泼新茶。",
      "宿酿不须赊。婆娑烛影斜。叹吾衰、种故园瓜。羊仲支颐求仲笑，无好梦，到京华。"
    ]
  },
  {
    "id": "adcfe4dbf5b8d44019ac806503e91f80",
    "title": "凤凰台上忆吹箫·研露堂小集",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "愚谷逃虚，廉泉止渴，浮名敢驾徐刘。记袍寒有赠，剑秃无仇。蟋蟀凄吟戍垒，浇残沥、霜气横秋。休更弄，西邻短笛，唤起闲愁。",
      "忘忧。且宜长啸，正葵含黄靥，幕敞青油。笑封侯取印，尽曲如钩。乐此蔬畦瓜架，新篘熟、弟倡兄酬。归田好，谁偕坐卧，立鹭眠鸥。"
    ]
  },
  {
    "id": "adcfe4dbf5b8d440d25131ee8a000d69",
    "title": "汉宫春·客园晚集，即席赋呈钱龙门先生",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "有酒如淮，问东郊梧竹，可许温存。园林残暑刚退，好放清尊。酿秋急雨，润池边、石气云根。须臾见，虹明水净，夕阳返照山村。",
      "吹落荷珠万斛，正香浮碧浪。月度黄昏。莫教谢傅屐齿，印破苔痕。莼羹鲈鲙，尽栖迟、静里乾坤。君勿怪，参军蛮语，挥毫曾赋天孙。"
    ]
  },
  {
    "id": "adcfe4dbf5b8d4400b5d5fb4aeef7919",
    "title": "水调歌头·游北山同亭彦赋，赠草堂主人",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "有客复有客，相约问林泉。忽逢清晓急雨，酿就插秧天。风底楝华吹尽，池畔荷花未放，莎岸刺吴船。奇石堪呼丈，野史自编年。",
      "题咏处，墨似漆，笔如椽。名贤多少佳句，遗迹至今传。十八公符松萝，九万里，宽鹏运不换囗囗囗。曝背南轩日，销夏北窗眠。"
    ]
  },
  {
    "id": "adcfe4dbf5b8d440732bae6252ef91ed",
    "title": "念奴娇·客园宴集",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "闲寻猿鹤，系澄溪小艇，霜清今夕。好月未亏悬水面，桥外波光已白。蟹舍黏萍，鸭阑护草，倚徙亭边石。扫除三径，客园不施逋客。",
      "惆怅年少场中，管弦嘈沸，俯仰皆陈迹。珍重晚寒留半臂，托兴浑如博弈。擪笛梅边，搊筝莺语，疑在岐王宅。阿环微醉，酒边衰鬓堪惜。"
    ]
  },
  {
    "id": "adcfe4dbf5b8d440ca44b5bd3e40115a",
    "title": "钗头凤春怨",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "蔷薇院。丁香幔。一春好景凭谁看。游丝织。浓阴碧。画楼风起，飞经狼藉。惜。惜。惜。",
      "真珠钏。玻璃砚。麻姑细写霜纨扇。东墙隔。秦台客。萧声宛转，似曾相识。忆。忆。忆。"
    ]
  },
  {
    "id": "adcfe4dbf5b8d440f7587d2a99a73c4a",
    "title": "河满子·离情",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "郎是金台旧客，误人锦瑟华年。臂上香痕频怨别，泪珠滴透红绵。愁把青铜频照，从今又舞孤鸾。",
      "墙外三声啼鸟，窗前一架花残。垂柳丝丝空自袅，何曾系得郎船。绿绮朱弦凄楚，不堪重听哀弹。"
    ]
  },
  {
    "id": "adcfe4dbf5b8d4400cf99e7d9b121690",
    "title": "金菊对芙蓉悔斋赏菊，怀舟次客江右",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "翡翠开笼，茱萸锁匣，江头叫断林鸦。梦华胥佳日，错认京华。邗沟榻下浇醽醁，银灯换菊影交加。黄垂蒂重，粉含苞浅，染雨烘霞。",
      "魂销多少悲笳。叹永丰坊畔，烟柳横斜。况竹西冷落，红树苍葭。浔阳蚶鲊宫亭酒，人何处，泪湿琵琶。虾帘月落，洞箫风细，回首天涯。"
    ]
  },
  {
    "id": "adcfe4dbf5b8d440265c2ab5a7fb6cd2",
    "title": "上西楼寒夜闻雁",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "冬来荻老荷稀。雁高飞。不记东西，何处梦依依。夜里。",
      "缘底事。叫霜威。几度江南，秋老又思归。"
    ]
  },
  {
    "id": "adcfe4dbf5b8d440f5706fe4a69d6acc",
    "title": "满庭芳·丁未九日，芜湖赭山登高，有怀里中诸友",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "铜狄迷烟，金茎泻露，壮怀今已无成。西风摇落，老大倍关情。回首蓬莱万里，青藜焰、只剩枯檠。千秋后，谁知我者，惟有曲先生。",
      "心惊。秋浪发，鲸吞鼍吼，水上横行。望蟂矶突兀，犀浦分明。遥忆茱萸插罢，都尝遍、香稻黄橙。孤踪在，江城客馆，醉卧月三更。"
    ]
  },
  {
    "id": "adcfe4dbf5b8d440f5706fe474210fc5",
    "title": "满庭芳·丁未九日，芜湖赭山登高，有怀里中诸友",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "数点归鸦，一江流水，织成片片离情。蒲帆高挂，偏带夕阳轻。回首来时旧路，凝望处、隔岸山青。青山外、寒林落叶，去雁两三声。",
      "长亭。人别后，疏灯明灭，孤枕凄清。恨征途愁醉，酒也难醒。何处悲笳乍起，荒村里、匹马人行。城头上，晚钟敲断，新月淡初生。"
    ]
  },
  {
    "id": "adcfe4dbf5b8d4401a1bae1f8c10aa4f",
    "title": "点绛唇·夏日山中",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "夏昼初长，园林新摘枇杷熟。晓莺寻宿。爱我垂杨绿。",
      "小小江村，芳草眠黄犊。溪流曲。客来茅屋，索酒忙童仆。"
    ]
  },
  {
    "id": "adcfe4dbf5b8d44052709572e804d6cb",
    "title": "满江红·耳热后慷慨忽发，用幼安韵",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "一派风霜，文章气、傲然孤立。方几上、微吟诗缓，读书声急。诸葛纶巾能对垒，淮阴赤帜都空壁。旧编中、兵法十三章，谁能识。",
      "花下雨，沾衣湿。秋露后，垂成滴。向楼台望远，暮烟空碧。壮日有声成虎啸，穷时无泪随猿泣。愿生平、一仿鲁连高，诸侯客。"
    ]
  },
  {
    "id": "adcfe4dbf5b8d440eb1c9c8c91aeec1c",
    "title": "沁园春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "悲哉为情，风日高寒，忽已深秋。见绕篱隙地，草生卷耳，近墙修竹，蔓引牵牛。草木无知，诗篇有恨，半是凄凉半是愁。谁慰我，有囊中蜀锦，匣里吴钩。",
      "豪时弦索歌喉。听家乐、相期醉未休。喜一天星斗，中元佳节，千林红紫，九日寻游。荷盖犹擎，菊英方绽，身在林泉兴自幽。徘徊处，称葛巾野服，不羡轻裘。"
    ]
  },
  {
    "id": "adcfe4dbf5b8d4406a10f508bc9cfc01",
    "title": "风入松",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "绿杨影里晓云酣。柔绪浴春蚕。独怜堤草平如剪，寻芳信、豆蔻初含。醉眼微留双晕，粉香才卸单衫。",
      "碧天如水水拖蓝。花气透疏帘。涛笺锦字何由寄，弹红泪、小印亲函。痴梦浑如燕子，轻身飞到江南。"
    ]
  },
  {
    "id": "adcfe4dbf5b8d440eb1c9c8c4c3e66bc",
    "title": "沁园春",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "白露方滋，修荻半湾，丹枫一林。想伊人长啸，栏干频倚，鲈才破玉，菊已含金。秋老生悲，风来偏快，囊括湘流有赋心。舒怀抱，借湖山作带，江海为襟。",
      "提壶不厌相寻。松影合、幽居觉更深。爱不渝霜雪，岁寒敦好，时闻笙鹤，空谷传音。谡谡涛生，亭亭盖偃，气概清贞贯古今。听忘倦，任青乎赤也，供我微吟。"
    ]
  },
  {
    "id": "adcfe4dbf5b8d440a2f1a1d957f17609",
    "title": "点绛唇·题画",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "新绿无边，结茅欲傍长林住。钓船归去。家在烟生处。",
      "不是高人，肯走荒村路。深深渚。桃花千树。檐角零星雨。"
    ]
  },
  {
    "id": "adcfe4dbf5b8d44025eb6af7dc81ac1e",
    "title": "清平乐",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "春光到早。红杏花将老。屋角辛夷含瓣小。一夜东风放了。",
      "僻居不惹黄埃。竹溪生满苍苔。莫把柴门就掩。邻家醉酒归来。"
    ]
  },
  {
    "id": "adcfe4dbf5b8d4409bd8c4539f2b2691",
    "title": "临江仙·秋苇",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "独向清溪垂钓饵，残芦夹岸萧萧。西风吹紧任蓬飘。枝摇怜弱骨，花袅怯宫腰。",
      "不识芦中人在否，每称贫士知交。满江残雪覆平桥。炊烟通一缕，夜夜宿渔舠。"
    ]
  },
  {
    "id": "adcfe4dbf5b8d440606d191e2c2fe273",
    "title": "青玉案",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "寒风忽起行人路。尽卷却、征尘去。极浦千帆林外度。东邻索饮，归途醉语，不记从来处。",
      "葵梢欲烂秋容暮。酩酊难吟独醒句。眼见平江心已许。可能当得，鉴湖风味，独钓溪桥雨。"
    ]
  },
  {
    "id": "adcfe4dbf5b8d440dec35ea160ebcef7",
    "title": "高阳台·观女伶",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "莺舌新调，鸦鬟犹亸，湘裙欲整还拖。懒散心情，朝来愁画双蛾。绣帘风约摇桦烛，对菱花、倦眼生波。尽娇憨，动人些子，元不争多。",
      "魂消一曲清歌却，似曾相识，争奈伊何影，好难描、空劳石黛三螺。灯前小立，红妆换笑还嗔，唤弟称哥。暗相怜，纤腰无力，又著蛮靴。"
    ]
  },
  {
    "id": "adcfe4dbf5b8d4404cffe42dc26cae66",
    "title": "忆王孙·夏景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "粉墙如月透疏篁。冰簟筠帘风味凉。叶底吟蝉清昼长。",
      "浴鸳鸯。惊起荷花隔岸香。"
    ]
  },
  {
    "id": "adcfe4dbf5b8d440c5d62e18aecd00b9",
    "title": "生查子·春晴",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "两意不相猜，赢得双环顾。密约倩谁传，鹦鹉能私语。",
      "频梦到青楼，忘却相逢处。红浅破桃花，一枝幽窗雨。"
    ]
  },
  {
    "id": "adcfe4dbf5b8d4401b36a7135ea4fb10",
    "title": "望江南秋景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "秋山冷，苔石气崚嶒。一缕残钟知过树，千岩幽响不离灯。",
      "人似住山僧。"
    ]
  },
  {
    "id": "adcfe4dbf5b8d4401b36a713cbbb431e",
    "title": "望江南秋景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "秋砧远，深夜响孤城。冻月一痕分照影，寒风十里细传声。",
      "楼角数严更。"
    ]
  },
  {
    "id": "adcfe4dbf5b8d440c59c10b970c89430",
    "title": "巫山一段云·却寄",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "晓露雕栏湿，轻风弱柳斜。朱楼画槛认伊家。曾驻七香车。",
      "翠箔昏筛月，红绡晚护花。盈盈玉笋惯涂鸦。无绪抱琵琶。"
    ]
  },
  {
    "id": "adcfe4dbf5b8d440b58118a99db0a479",
    "title": "浪淘沙·秋景",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "桐影下帘帷。山乱斜晖。远峰螺黛欲含眉。残柳无情丝当絮，争奈风吹。",
      "孤雁荻花湄。病也堪悲。水侵菡萏怨深谁。绿水人家鱼篆浅，燕子飞归。"
    ]
  },
  {
    "id": "adcfe4dbf5b8d4402ad04e926e3b3136",
    "title": "锦缠道·重阳",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "疏柳催黄，岩桂香流晴昼。晚禾酣、稻畦如绣。浮萍吹断涟漪皱。",
      "雪藕花残，秋架垂红豆。",
      "时节重登高，青山依旧。去年人、渐成白首。问西风直恁殷勤，向东篱深处，剪破黄花口。"
    ]
  },
  {
    "id": "adcfe4dbf5b8d4401facb1be550fbb72",
    "title": "百字令题宗梅岑东原草堂",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "东原何处，向宜陵南去，修篁低屋。别墅芙蓉娇欲语，露下晓妆新沐。远树平堤，杂花依砌，来往幽禽熟。孤树夕照，乱鸦栖遍乔木。",
      "中有才子闲居，牙签棐几，歌啸真清福。射策雄心浑似旧，陈亮暮年还读。抱膝吟成，曲肱睡起，好醉篱边菊。秫田耕罢，柳阴长卧黄犊。"
    ]
  },
  {
    "id": "adcfe4dbf5b8d4401facb1be1b217d06",
    "title": "百字令题宗梅岑东原草堂",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "酒酣耳热，尽东涂西抹，生绡几幅。佳丽邗沟何处问，借得三间茅屋。郊外追陪，藕丝橙醢，欲就盘阿宿。幽香持赠，猗兰长在空谷。",
      "公等藻色敷腴，王宗酬倡，待剖珠盈掬。辨律孰兼夔旷妙，细听绿么声蹙。雁柱初调，鹍弦轻拨，秦薛扬州独。婆娑老子，无腔也裂横竹。"
    ]
  },
  {
    "id": "adcfe4dbf5b8d440f3917bf71baedc48",
    "title": "减字木兰花·清和昼凉酿阴不雨，小词志忆二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "箨龙抽绿，两部笙黄池上续。猩染蔷薇，雪压酴醾蝶乱飞。",
      "半床弦管，樱笋风光过小满。最忆清娱，钓具茶铛寄五湖。"
    ]
  },
  {
    "id": "adcfe4dbf5b8d440f3917bf7e1068c42",
    "title": "减字木兰花·清和昼凉酿阴不雨，小词志忆二调",
    "authorName": "曹尔堪",
    "authorId": "adcfe4dbf5b8d440297fa777e6384711",
    "dynasty": "清",
    "content": [
      "阴晴堪画。修竹清风邻可借。红药初开，青雀油幢载酒来。",
      "旧游如梦，柳絮粘泥飞不动。好语花卿，何满休弹第一声。"
    ]
  },
  {
    "id": "adcfe4dbf5d01a0744e47a98ca230439",
    "title": "生查子·咏蝶",
    "authorName": "丁白",
    "authorId": "adcfe4dbf5d01a07d1457b72d1457b72",
    "dynasty": "清",
    "content": [
      "应是共春期，两两归芳苑。叶底复花间，粉翅轻盈展。",
      "幽梦暗萦牵，为惜残红乱。黄鸟苦无情，唤起双惊散。"
    ]
  },
  {
    "id": "adcfe4dbf5d01a079ecc6802597fa081",
    "title": "醉花间·秋日",
    "authorName": "丁白",
    "authorId": "adcfe4dbf5d01a07d1457b72d1457b72",
    "dynasty": "清",
    "content": [
      "眉敛翠。容憔悴。有恨无人会。",
      "俯首细思量，几度心如碎。玉露损芙蕖，秋风坠兰蕙。感此益伤怀，滴尽双红泪。"
    ]
  },
  {
    "id": "adcfe4dbf5d01a07493235034aba6554",
    "title": "传言玉女·闲吟",
    "authorName": "丁白",
    "authorId": "adcfe4dbf5d01a07d1457b72d1457b72",
    "dynasty": "清",
    "content": [
      "岁序匆匆，又是清明时候。野棠花落，小院闲清昼。芹泥润浦，燕子归来未久。暖烟微雨，似无还有。",
      "抚景伤情，怕近云窗月牖。恨心难诉，郁怀如病酒。倦思无聊，新句绿笺吟就。东风悄立，暗成消魂。"
    ]
  },
  {
    "id": "adcfe4dbf620ab4573f48536ed987795",
    "title": "水调歌头",
    "authorName": "蒋士铨",
    "authorId": "adcfe4dbf620ab453e7e0224365d1777",
    "dynasty": "清",
    "content": [
      "偶为共命鸟，都是可怜虫。泪与秋河相似，点点注天东。十载楼中新妇，九载天涯夫婿，首已似飞蓬。年光愁病里，心绪别离中。",
      "咏春蚕，疑夏雁，泣秋蛩。几见珠围翠绕，含笑坐东风。闻道十分消瘦，为我两番磨折。辛苦念梁鸿。谁知千里度，各对一灯红。"
    ]
  },
  {
    "id": "adcfe4dbf620ab45479cb387ed07d1c3",
    "title": "大酺",
    "authorName": "蒋士铨",
    "authorId": "adcfe4dbf620ab453e7e0224365d1777",
    "dynasty": "清",
    "content": [
      "有田不归，如江水，东坡亦可怜者。村村啼布谷，正留犁风起，僧衣全画。",
      "雨片如烟，鞭声若鼓，浅瀫轻浮秧马。踏芳剩宛转，似丈人荷筱，樊迟学稼。",
      "把齐民要术，豳风杂咏，共老农话。",
      "秋成看䆉稏，脱青蓑，泥饮瓜棚下。更打叠、稚子侯门，山妻酿酒，骑牛小、结鸡豚社。",
      "约投闲他日，共筑个，溪南茅舍。将桑枳，从新写。归田录罢，颓然美睡帘罅，听他香稻轻打。"
    ]
  },
  {
    "id": "adcfe4dbf631163e850381b70ae492a6",
    "title": "采桑子·晓醒",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "鸡声喔喔天将晓，晓色朦胧。不辨帘栊。隔帐梅花一剪风。",
      "清宵数尽沉沉漏，小梦才浓。鹦鹉雕笼。几度催妆睡起慵。"
    ]
  },
  {
    "id": "adcfe4dbf631163e1368c9141fe9e3e8",
    "title": "临江仙",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "生怕新寒侵翠袖，黄昏早下帘儿。摒当茶具伴寻诗。披剪重检韵，短句慰相思。",
      "杨子江头秋月好，也应念及兰闺。连宵灯下坐多时。小窗虫语静，风细漏迟迟。"
    ]
  },
  {
    "id": "adcfe4dbf631163e50686b710c7e8f70",
    "title": "红窗月三更",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "墙阴寒翠露华滋。菊梦蛩思。正红窗人静，银烛更迟。",
      "谁见玉钗敲遍觅新词。竹风吹送衫儿薄，凉月初西。",
      "想那人此际，贪弄琴丝。也是篆香清袅未眠时。"
    ]
  },
  {
    "id": "adcfe4dbf631163e31858410c387934d",
    "title": "山花子",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "一缕蝉风绕画阑。黄昏悄坐绿阴间。落尽梧桐新月好，对谁看。",
      "爱把瑶琴弹旧曲，初更冷露怕衣单。应念念伊人未睡，晚妆残。"
    ]
  },
  {
    "id": "adcfe4dbf631163e25eb6af71ad65176",
    "title": "清平乐",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "深沉院宇。日日闻鸠语。又是一番风挟雨。净洗小庭残暑。",
      "飘来桐叶阑珊。儿童戏作瓢看。笑道山斋此际，也应堆遍阑干。"
    ]
  },
  {
    "id": "adcfe4dbf631163e25eb6af72e6a383f",
    "title": "清平乐",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "连天风雨。瞥见秋来去。桐叶山斋瓢几许。吟纸应添新句。",
      "通宵帘响虚廊。莲筹滴露初长。料得幽人未睡，罗衫应也憎凉。"
    ]
  },
  {
    "id": "adcfe4dbf631163e2430620ca9c256a8",
    "title": "南乡子·和心与公车北上",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "离思袅灯檠。欹枕春寒倍念卿。水远山长何处路，伶仃。宿露零星破晓行。",
      "检韵步新声。几阕新词慰别情。莫念深闺伤客绪，叮咛。转瞬团圆月又生。"
    ]
  },
  {
    "id": "adcfe4dbf631163ec35e3c8a4d0c7656",
    "title": "采桑子·卧病",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "药炉香里相思苦，深掩红屏。漏歇灯停。一枕惺忪晓梦醒。",
      "别来滋味尝都遍，花事无心。已负素馨。又负黄花到胆瓶。"
    ]
  },
  {
    "id": "adcfe4dbf631163ed0c29320c8b9ba25",
    "title": "赤枣子",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "风飒飒，雨潇潇。翠被新寒怨夕遥。小梦垂圆香篆悄，秋声莫更下芭蕉。"
    ]
  },
  {
    "id": "adcfe4dbf631163e51602b04a174ce44",
    "title": "鹧鸪天·题凝若小照",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "偶坠禅花入世间。西风吹瘦上眉湾。黄昏萝石愔愔坐，瀹茗添香意思闲。",
      "秋影淡，夕烟寒。披图依约梦中看。思量携手同明月，恨阻千山与万山。"
    ]
  },
  {
    "id": "adcfe4dbf631163e784fd4e1425ae51b",
    "title": "喝火令·秋夜寄外",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "梦远疑无准，愁多恐废眠。菊花时节薄凉天。只恨花从愁里发，月向别来圆。",
      "转瞬秋将老，含情夜似年。诗心一缕袅炉烟。记否凭肩，记否碧窗前。",
      "记否灯青人睡后，昔昔教调弦。"
    ]
  },
  {
    "id": "adcfe4dbf631163e86b91202bdfb803f",
    "title": "虞美人",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "西风吹雁归何处。云影遥天暮。一年重见菊花新。不道看花犹有未归人。",
      "雨余庭院黄昏后。凉意罗衫透。绕廊蛩语晚来幽。似慰离人愁寂伴吟秋。"
    ]
  },
  {
    "id": "adcfe4dbf631163eec3ab2b7f9f8ca91",
    "title": "醉太平·夜坐",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "风声雨声。三更四更。帘前铁马铮铮。搅人眠不成。",
      "枕边梦惊。灯前思清。芙蓉还恐飘零。隔秋池细听。"
    ]
  },
  {
    "id": "adcfe4dbf631163e7dcbab1e67f9325f",
    "title": "玉连环九月念三晚雨",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "向晚一霎，萧萧雨。净洗台阶，阶畔虫无语。掩红屏。",
      "暮寒生。爱向黄花帘底苦沉吟。"
    ]
  },
  {
    "id": "adcfe4dbf631163e769bf6568902c4bc",
    "title": "菩萨蛮·九月廿八日四更枕上念巧先作",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "新秋坠叶西风起。怀人惯坐寒更里。各自叹天涯。奈何不一家。",
      "莫弹知己泪。多病宜调卫。共此抱冬心。花枝照拂琴。"
    ]
  },
  {
    "id": "adcfe4dbf631163ee78f8130636f2bb2",
    "title": "行香子",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "霜迫帘衣。瓶菊倾欹。怯晓寒、人起迟迟。菱花斜倚，无限相思。照泪儿凝，眉儿瘦，影儿痴。",
      "曾几何时。鬓损乌丝。叹流光、马骤车驰。频年怨别，深负心期。苦客边愁，愁边梦，梦边诗。"
    ]
  },
  {
    "id": "adcfe4dbf631163ef6044dc9caf4135f",
    "title": "望江南饯菊",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "西风里，相聚几多时。倦倚小阑怜悴影，自倾杯酒话分离。惆怅雁程迟。",
      "秋吟苦，夜夜只君知。今日为君歌一曲，重逢又是隔年期。那不系人思。"
    ]
  },
  {
    "id": "adcfe4dbf631163eefd067dab464e6d7",
    "title": "减字木兰花·寄巧先二阕",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "人生斯世。真个蜉蝣天地寄。案有琴书。秋月春花且自娱。",
      "炎凉瞬息。珍重芳年须护惜。几见多情。莫太分明过此生。"
    ]
  },
  {
    "id": "adcfe4dbf631163eefd067da9773abac",
    "title": "减字木兰花·寄巧先二阕",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "茫茫烟水。空泫天涯知己泪。伫立闻阶。忍耐西风月不来。",
      "绕廊蛩语。惯惹怀人情思苦。不管黄昏。唱瘦寒花欲断魂。"
    ]
  },
  {
    "id": "adcfe4dbf631163e86a52d2bafa414c8",
    "title": "南楼令·月夜",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "晚叶惜红残。新冬玉宇宽。望烟江、天际漫漫。今夜扁舟何处泊，霜月里，不胜寒。",
      "怅怅小阑干。遥怜瘦影单。几晨宵、露宿风餐。好上莲台香一瓣，人静后，祝平安。"
    ]
  },
  {
    "id": "adcfe4dbf631163e154effbd330b9103",
    "title": "浪淘沙",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "慢倚小阑干。落叶声干。添衣犹自怯微寒。那怪宵来眠未稳，影瘦衾宽。",
      "金兽喷沈檀。慵整云鬟。看花心事上眉端。几日秋阴如中酒，深掩屏山。"
    ]
  },
  {
    "id": "adcfe4dbf631163e5d40a0277a982234",
    "title": "望江南寄巧先",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "新词好，婉转耐清吟。莫种情根贻别恨，还参静理养禅心。钟磬合元音。",
      "秋气足，天气怯帘阴。江远川长鱼信杳，花时盼望到如今。镇日搁瑶琴。"
    ]
  },
  {
    "id": "adcfe4dbf631163e18d575c06cb946dd",
    "title": "菩萨蛮·丁巳仲冬廿三日与心与联句，寄雏蝉",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "去年此日江干别。寒潮送客声呜咽。帆叶挂斜晖。人遥云意迟。",
      "别时红泪点。剩向霜林染。风物又今年。凝思只惘然。"
    ]
  },
  {
    "id": "adcfe4dbf631163eccc502947be620ab",
    "title": "浣溪沙·春晓",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "鸟语枝头碎晓风。惊回珊枕梦惺忪。春寒偏聚小楼中。",
      "如水花香流几案，凝烟曙色透帘栊。几回欲起意还慵。"
    ]
  },
  {
    "id": "adcfe4dbf631163e0d4d0f19eece2e4e",
    "title": "蝶恋花·送春",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "镇日闻愁知几许。庭际飞红，犹湿前宵雨。道送春归归底处。天涯芳草迢迢路。",
      "樽酒殷勤春解语。明岁重来，莫怅留难住。双燕呢喃天欲暮。惜香也解衔花去。"
    ]
  },
  {
    "id": "adcfe4dbf631163e25eb6af7788bddaa",
    "title": "清平乐",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "墙阴滴翠。花瓣和香坠。晴雨无凭人似醉。又到熟梅天气。",
      "闷来细酌瑶卮。酒醒闲弄琴丝。卷起湘帘待燕，西窗日已迟迟。"
    ]
  },
  {
    "id": "adcfe4dbf631163e3af78695da4a53fa",
    "title": "醉花阴·秋海棠",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "似水秋光惊艳绝。漫道芳华歇。信有可人花，数点胭脂，点着墙根叶。",
      "啼螀露底闻幽咽。人静来黄蝶。试倚旧栏杆，绛蜡凉红，还染清秋节。"
    ]
  },
  {
    "id": "adcfe4dbf631163e04f0d5b1e440e7fe",
    "title": "玉漏迟",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "晚花红小勒。疏帘风懒，嫩香吹湿。爱玩余芳，偏教闲愁侵夕。薄醉愔愔默坐，看细雨、袅寒窗隙。云水隔。鹃声底处，更添寥寂。",
      "回首去岁离悰，记病里沉吟，迟留芳迹。几度萦心，蚕思丝丝抽积。准拟酬春有句，奈消减、赋怀徐笔。灯影侧。依稀旧痕留得。"
    ]
  },
  {
    "id": "adcfe4dbf631163e014438f95ae75ad1",
    "title": "琐窗寒·晓色",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "几点星黄，一弯月淡，晓寒庭宇。疏帘掩映，望里迷蒙轻雾。数梵钟、百八声残，窗纱明灭兰釭炷。看朦胧似暝，有谁解领，这般清趣。江渚。",
      "舣舟处。记茗碗追凉，荷筒捐暑。东风微白，略辨眠鸥沙路。惜清游、那似伊人，啼襟更湿沾衣露。向长亭、为我销魂，目断愁天苦。"
    ]
  },
  {
    "id": "adcfe4dbf631163ecdf82058aae519e0",
    "title": "望江南烧灯节忆亲",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "烧灯节，回首记儿时。梨栗争分欢夜聚，鱼龙曼衍恣春嬉。快意恃亲慈。",
      "今半老，鬓已减乌丝。懒看孩童贪戏弄，每逢节序总凝思。愁写忆亲词。"
    ]
  },
  {
    "id": "adcfe4dbf631163e9416f211c41b56bd",
    "title": "点绛唇·雨里见流萤",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "檐卜香清，凉宵无月闲庭宇。一番疏雨。人傍帘栊语。",
      "暗里流莹，自照花间路。低回度。因风来去。身弱如轻絮。"
    ]
  },
  {
    "id": "adcfe4dbf631163e9b5c0a63fe11c7c4",
    "title": "忆秦娥·江上花朝",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "花生日。今年喜见团栾月。团栾月。烟波无际，潮平江阔。",
      "山庄小聚还须别。风光又届清明节。清明节。绿杨踠地，柔条堪折。"
    ]
  },
  {
    "id": "adcfe4dbf631163eec139e7663b46a04",
    "title": "浣溪沙·夜合花",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "蓦地风香一缕来。幽寻徐步下庭阶。合棔花已两枝开。",
      "照眼芳苞如碧玉，中人滋味比新醅。黄昏微雨小徘徊。"
    ]
  },
  {
    "id": "adcfe4dbf631163eec139e76093b9c3b",
    "title": "浣溪沙·夜合花",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "轻倩罗衫称短长。几番珍重度新凉。一朝飞去杳何方。",
      "纵使依然新样好，终怜不是旧时香。花前灯底耐思量。"
    ]
  },
  {
    "id": "adcfe4dbf631163e1991bf854a43cefb",
    "title": "蝶恋花·春日西湖闲步，忆雏蝉",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "云敛前山明远树。恰趁新晴，踏遍西湖路。冲破层烟双白鹭。依依掠过垂杨渡。",
      "忆得去年携手处。初月如钩，天压桐阴暮。别后诗情添几许。怎无和我思伊句。"
    ]
  },
  {
    "id": "adcfe4dbf631163e6d1b079a379075c4",
    "title": "青玉案·用贺方回韵寄螺江大嫂二首",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "双扉松底江干路。但梦里、幽寻去。曾趁东风游几度。花光映槛，山光当户。款语相携处。",
      "也应念我来何暮。误道耽吟好春句。知否病中愁若许。寥天泼墨，浓云堆絮。卧听潇潇雨。"
    ]
  },
  {
    "id": "adcfe4dbf631163e6d1b079a216adce5",
    "title": "青玉案·用贺方回韵寄螺江大嫂二首",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "浓云细霭迷江路。天不肯、人归去。明月别来圆两度。东风卷幔，飞花吹户。总忆清游处。",
      "绿阴苒苒纱窗暮。预写芳洲踏青句。病里闲情余几许。兽炉拨火，麝香薰絮。清坐消寒雨。"
    ]
  },
  {
    "id": "adcfe4dbf631163eed99fbb0c4fce93f",
    "title": "虞美人·午节连雨和怡儿",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "晨宵不断檐间雨。洗静阶蛩语。拥衾怯冷厌潺潺。那见荷花时候夜加棉。",
      "江潮涨岸成飞涝。念及千畴稻。奚奴早起报溪流。已是庭前客水可通舟。"
    ]
  },
  {
    "id": "adcfe4dbf631163ee3ae2a71f7d2a316",
    "title": "烛影摇红·橘灯与怡儿同作",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "丹颗吹香，洞庭风味闲边领。纱窗佳夕学儿嬉，剖出新灯莹。添与兰膏炯炯，爱绛珠、玲珑摇影。玉荷吐焰，金粟含晶，一般齐整。",
      "曼衍鱼龙，邻坊箫鼓酣游兴。何如朱实结釭花，檀几春魂凝。消受年时好景。傍砚屏、晕红低映。冰盘更喜，还剩琼浆，酒余替茗。"
    ]
  },
  {
    "id": "adcfe4dbf631163e10c4e0a37697ec39",
    "title": "琐窗寒·盆山与怡儿同作",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "盈尺奇峰，如拳浅岫，甃成幽窈。新苔乍晕，隐约环青林杪。只粼粼、一盂水影，春余点缀闲庭好。更堪怜雨过，萍开唼喋，细鳞吹藻。清峭。",
      "天然巧。比遥山，数点黛轻鬟小。翩翩凤子，镇日衔花双照。掩重门、人静昼长，凉漪薄皱为芳沼。偶闲中、戏着云烟，暗放香丝袅。"
    ]
  },
  {
    "id": "adcfe4dbf631163e7c5239164c2dd09c",
    "title": "鹊桥仙·七夕",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "庭槐悭绿，墙蕉赠瘦，鸠妇楼头相语。旱天尤觉日如年，苦盼到、蟾明秋宇。",
      "瓶中佳卉，盘中佳果，今夕双星欢聚。天孙毕竟有慈肠，下一阵、潇潇凉雨。"
    ]
  },
  {
    "id": "adcfe4dbf631163e5c9c77f5af3d87ab",
    "title": "渡江云",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "晓奁扶影倦，翠眉损黛，徙倚近帘栊。小庭花影悄，蛱蝶飞来，只有恋芳丛。相思几度，看新绿、换了轻红。恁别意、自家难晓，无那怨春风。",
      "遥空。晴云不隔，好月还圆，甚宵来无梦。漫为君、高楼更上，无益情浓。滞人书信劳人眼，最堪憎、天末春鸿。相望苦，尤怜客里愁中。"
    ]
  },
  {
    "id": "adcfe4dbf631163e1330730bcc0cc33f",
    "title": "百字令寄雏蝉",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "西风瑟瑟，恁中秋才过，晚寒微逗。桂已吹香丛菊蕾，又近重阳时候。越渚蝉寒，吴天雁老，感序添怀旧。夜窗闲话，烛花弹落残漏。",
      "记否巷陌斜阳，柴门共倚，小立沉吟久。一去星霜成五换，独自香残人瘦。念熟金经，书谙玉箸，日课娱慈母。愁余含睇，梦中还想携手。"
    ]
  },
  {
    "id": "adcfe4dbf631163e3ea1df4edc120afc",
    "title": "八声甘州·小楼看月",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "正纤尘、不著碧天空，无际月波流。望秋中水滟，晴边山色，尽入层楼。旧梦西风苹末，湖渌荡轻鸥。小集芳樽底，细话杭州。",
      "夜永绿阴疏处，透冰绡露气，酒醒吟幽。问金波渡雁，为孰寄边愁。待扶倦、同商瘦句，恨啼蛩、又换一年秋。栏杆曲、吟慵还凭，不觉迟留。"
    ]
  },
  {
    "id": "adcfe4dbf631163e3764b2819dcdb31d",
    "title": "南浦·过怀德坊母家有感",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "回忆卌年前，喜随娘、依恋外家风景。葱翠小盆山，群鱼聚、水藻青春相映。梨甜栗脆，舅甥抓髻年光等。贪看层楼山色好，多少儿时佳兴。",
      "而今重履门庭，甚萧然触目，芜檐苔井。绝少旧游人，徘徊处、空觅梦中声影。伤心怕说，有蛛丝满栏慵凭。半晌迟留斜日下，墙角竹阴吹暝。"
    ]
  },
  {
    "id": "adcfe4dbf631163e3d5dc132920215e0",
    "title": "卖花声",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "营得小园林。颇费君心。梅花几树已成阴。墙角海棠开遍也，正是春深。",
      "驹隙去骎骎。日度江浔。年来华发不胜簪。许共函书杯茗乐，盼到如今。"
    ]
  },
  {
    "id": "adcfe4dbf631163eab11ed3c69d943ca",
    "title": "双瑞莲题某氏《双鸳室图》",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "虹梁香雾里。爱绿净停桡，娟花初蕊。花底依依，看煞飘风香袂。底似文禽倚昵。明媚影缀脂成对。摇镜水。",
      "碧云罨画，溅珠圆起。今岁百二韶光，恰宫数春多，湖怜天丽。和鸣戢翼，占取莺期燕会。好割晴漪半亩，放画舫、烟波消醉。明月底。梦也稳饶情思。"
    ]
  },
  {
    "id": "adcfe4dbf631163e587a71fdb9236602",
    "title": "解语花·花朝",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "梅心乍绽，柳眼微舒，京国春犹早。园林绿少。度花朝、底似小楼情好。",
      "炉烟细袅。更绛蜡、华筵双照。算者番、客子时光，忍放芳怀老。",
      "回首南州路渺。记去年今日，人被花恼。苔枝斜绕。",
      "缀轻红、似解酬余一笑。春马瘦小。恋庭际、东风袅袅。",
      "问故乡、何异天涯，圆月清宵皎。"
    ]
  },
  {
    "id": "adcfe4dbf631163e6f6e1b1f6a3e396b",
    "title": "庆清朝·月夜对菊，忆心与海上",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "暝送清愁，天垂浅碧，疏帘怕卷宵晴。禁寒小坐，几丛楚白娟红。自理镜边青鬓，新花压髻晚香生。湘帘外，月痕似水，人影分明。",
      "岁岁登高有约，爱旧游芳侣，楼外闲凭。烹鲜把酒，赋诗底用催成。漫笑吾侪半老，讨秋还是旧游情。君归未，樽前携手，还约吟朋。"
    ]
  },
  {
    "id": "adcfe4dbf631163e71bf435ad8afc5c3",
    "title": "扫花游甲子春在里作",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "负墙双树，爱绿萼吹香，深沉庭院。信风催暖。猛枝头点点，艳光照眼。对此良辰，可奈天寒人远。有谁见。每泪溅翠樽，欲酌还懒。",
      "晓起湘帘卷。怪微雨宵来，胭脂愁泫。自持并剪，取名花两朵，付凭春雁。寄与知音，应把客愁消遣。迟眠惯。念诗肩、苦吟忘倦。"
    ]
  },
  {
    "id": "adcfe4dbf631163ed821e4eb3307fae6",
    "title": "菩萨蛮·初到京城",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "红尘软踏长安道。牡丹天气心情好。京国足春光。玉骢拖紫缰。",
      "朝曦红木末。琉瓦金明灭。杨柳乍成丝。画帘新燕飞。"
    ]
  },
  {
    "id": "adcfe4dbf631163e8962e71b6271f10c",
    "title": "月上海棠·海棠花下作",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "阑珊轻梦纱窗畔。子规声、唤醒看花眼。几许春阴，护湘屏、一枝红婉。端相久，待懒怎生得懒。",
      "吟肠都为东风软。对明妆、不隔锦江远。花也怜人，怨迟眠、烛容先倦。耐残寒，消受芳斟夜半。"
    ]
  },
  {
    "id": "adcfe4dbf631163e62d830924bee436c",
    "title": "高阳台·西园春览，三月廿一日",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "晓气体吹香，东风送暖，西园闲遣芳辰。京国看花，今年恰趁浓春。碧桃初放新杨嫩，步长堤、草色匀裙。甚多情、小蝶伶俜，偏好随人。",
      "日斜更上层楼望，叹前朝遗迹，画栋生尘。何似青山，依然槛外长新。艳阳时节须行乐，约重游、莫厌来频。漫逡巡、如此沉吟，可少清樽。"
    ]
  },
  {
    "id": "adcfe4dbf631163e157ce96dd543e7da",
    "title": "满庭芳·乙丑重阳后一日同心与柏园买菊",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "淡日晖晖，西风瑟瑟，京城再度重阳。欲携樽酒，何处赏秋光。尚喜名园在迩，同佳侣、游兴偏长。疏篱畔，千丛万朵，新菊送幽香。",
      "商量。经眼偏，绝怜浅白，斜间深黄。掬霜痕盈手，安向筠筐。归去小楼客夜，青灯底、听彻寒螀。微醺里，持螯风味，乡思总难忘。"
    ]
  },
  {
    "id": "adcfe4dbf631163e6f061d511268a4e3",
    "title": "八声甘州·忆家园梅花",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "倚东风、遥忆旧家园，双树粉墙低。尽深寒浅暖，将开还领，消息心知。侵晓冻禽软语，衔梦上苔枝。初日曈曈，亸影檐西。",
      "堪叹频年羁旅，算人孤花好，花盼人归。慰春愁一半，盆盎古胭脂。恁天涯、离怀耿耿，望故乡、芳信寄来迟。清宵梦、梦吟看处，香泻闲阶。"
    ]
  },
  {
    "id": "adcfe4dbf631163eac65bb00ff4d1085",
    "title": "江南好倚楼忆杭州旧游，寄褚迦陵",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "从别后，倏忽几经秋。忆昔与君初觌面，双峰隔水共扁舟。此意在心头。",
      "湖山好，何日得重游。碧海波长思黯黯，吴天云梦远悠悠。漫倚最高楼。"
    ]
  },
  {
    "id": "adcfe4dbf631163e74692b5dd44925d4",
    "title": "菩萨蛮·重阳前一日楼望有感",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "瘦林簌簌瓢残叶。西风翠袖楼头拂。有弟不能来。遥天雁唳哀。",
      "移家京国住。三度经寒暑。重九又明天。故山飞纸鸢。"
    ]
  },
  {
    "id": "adcfe4dbf631163e3d5dc1322dc890a4",
    "title": "卖花声",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "燕北信风迟。盼到花时。牡丹天气后游宜。曾许园林连日共，偏赋将离。",
      "小别月为期。总苦凝思。心情懒到冷琴丝。知隔帘栊犹恨远，况是天涯。"
    ]
  },
  {
    "id": "adcfe4dbf631163e88180b6620da2f48",
    "title": "望江南和嘉龄惠影",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "珍重意，玉影系新词。自恨孱躯逢小极，为题秋句报相知。",
      "雁字共迟迟。"
    ]
  },
  {
    "id": "adcfe4dbf631163e88180b661b8c947d",
    "title": "望江南和嘉龄惠影",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "旧游处，烟水怅迷漫。昔岁过存亲醉语，几时重与对湖山。",
      "天远梦飞难。"
    ]
  },
  {
    "id": "adcfe4dbf631163eca7700219b716ad8",
    "title": "浣溪沙·辛未春日柏园看牡丹和心与",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "旧苑春来到处香。赏花尤喜傍池塘。风丝摇曳翠罗裳。",
      "芍药数畦含露气，牡丹千朵幂烟光。小红栏外碧篱旁。"
    ]
  },
  {
    "id": "adcfe4dbf631163e2a70b7987b0dd3e0",
    "title": "菩萨蛮·夏日",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "京城只苦居无竹。累累枣子垂檐绿。侵晓露蝉鸣。故园同此声。",
      "墙头迟日影。真比南方水。时有藕风凉。偏无荔子香。"
    ]
  },
  {
    "id": "adcfe4dbf631163e2a70b7988cd5107c",
    "title": "菩萨蛮·夏日",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "蝉声莫更鸣高树。乡关南望知何处。翠竹舞修墙。风多长日凉。",
      "书来良慰我。报道红薇好。往岁恼无花。今年开最佳。"
    ]
  },
  {
    "id": "adcfe4dbf631163e2a70b79816e5a3e9",
    "title": "菩萨蛮·夏日",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "家书来报园林好。金钱蒲并龙须草。不减去年青。流芬阶与庭。",
      "又云兰畅茂。晨露花娟秀。忆我在家时。宵将豆水浇。"
    ]
  },
  {
    "id": "adcfe4dbf631163e30d17e96d6355ce1",
    "title": "洞仙歌·雨中楼望",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "东风吹雨，洒楼扉寒透。遥望前山凭栏久。问春光、几许拂面飞花，是第一、翻■催诗佳候。",
      "儿曹欢绕膝，少小心情，爱听伊哑劝觞酒。旧里数凭栏，此乐依稀，便在客、依然消受。问羁栖、剩有好时光，算这种闲吟，有人同否。"
    ]
  },
  {
    "id": "adcfe4dbf631163e7f6aa6e9d77f388e",
    "title": "鹧鸪天·春夜对月和蕙愔",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "花正开时月正中。楼窗一角傍芳丛。夜迟犹恋栏杆曲，罗袖轻扬爱淡红。",
      "春尚浅，趣偏浓。老年滋味少年同。湘帘几次垂还卷，小婢无知却恼侬。"
    ]
  },
  {
    "id": "adcfe4dbf631163e9b02ba6d66384866",
    "title": "菩萨蛮",
    "authorName": "郑元昭",
    "authorId": "adcfe4dbf631163ed1457b72d1457b72",
    "dynasty": "清",
    "content": [
      "一丝暖逗东风影。这番可是梨花信。积雨莫成霖。柔枝恐不禁。",
      "玉箫春昼永。屈指清明近。待燕小红楼。湘帘半上钩。"
    ]
  },
  {
    "id": "adcfe4dbf6bc7ba0bc30fd31fa82f4f4",
    "title": "金缕曲·和吴蘋香夫人",
    "authorName": "龚自璋",
    "authorId": "adcfe4dbf6bc7ba0d1457b72d1457b72",
    "dynasty": "清",
    "content": [
      "海样韶光好。卷珠帘、艳阳天气，莺啼春晓。柳压红阑花映户，阆苑飞尘难到。羡清福、如君绝少。絮弱风狂都莫管，坐文窗、珍重如仙貌。休只是，替花恼。",
      "人生大抵怜同调。费几番、沉吟握管，挑灯起草。百幅涛笺挥翠翰，要与锦机斗巧。觉漱玉、当年才小。香梦欲成还唤起，听声声、花外啼娇鸟。云鬓乱，玉钗掉。"
    ]
  },
  {
    "id": "adcfe4dbf75daf896ffdaf8aa5288ea0",
    "title": "望江南",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "江南好，蟹浦画难如。春酒连船浮竹叶，春厨三月有鲥鱼。只合浦边居。",
      "江南好，一片石头城。细雨飞来矶燕小，暖风扶上纸鸢轻。依约是清明。"
    ]
  },
  {
    "id": "adcfe4dbf75daf8986b91202783c43c2",
    "title": "虞美人",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "征帆只是悠悠去。去也知何处。泪痕休渍别时衣。弹与烟鸿犹得向南飞。",
      "月华几夕清如洗。料得卿归矣。暗愁如雾又黄昏。有个盈盈相并说游人。"
    ]
  },
  {
    "id": "adcfe4dbf75daf89f32f182e46202d0b",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "镜里花枝折未成。水中莲子动分明。慵红闷翠转盈盈。",
      "多恨崔徽浑似画，倦游司马苦关情。几时怀抱属卿卿。"
    ]
  },
  {
    "id": "adcfe4dbf75daf89f32f182ebff0d081",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "尽日风吹到大罗。金堂消息见横波。暖云香雾奈伊何。",
      "犹是不曾轻一笑，问谁堪与画双蛾。一般愁绪在心窝。"
    ]
  },
  {
    "id": "adcfe4dbf75daf89f32f182e266c5004",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "窣地潜窥近画栏。玉人心性得应难。全身今日付郎看。",
      "倚处暗听莺语怯，携来私讶玉纤寒。莫教人事更摧残。"
    ]
  },
  {
    "id": "adcfe4dbf75daf89f32f182ead1b1b16",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "隙影馀香望未赊。为谁惆怅似天涯。紫兰重院谢娘家。",
      "生小晕眉临却月，近来书格爱簪花。麝煤茧纸映轻纱。"
    ]
  },
  {
    "id": "adcfe4dbf75daf89f32f182ef84f6d0b",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "绿拥红遮恼暗期。慧心无处不先知。凤屏东畔独来时。",
      "忍待成烟怜紫玉，敢夸能事比红儿。等闲踪迹易猜疑。"
    ]
  },
  {
    "id": "adcfe4dbf75daf89f32f182e6c4c70c2",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "瘦损腰肢不奈愁。扇欹灯背晚庭幽。不如眠去梦温柔。",
      "昨夜凉风生玉砌，旧时明月在兰舟。一生真得几回眸。"
    ]
  },
  {
    "id": "adcfe4dbf75daf89f32f182e77c95c8c",
    "title": "浣溪沙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "腻粉无端退蝶翎。赤僧偷眼是蜻蜓。春光先过短长亭。",
      "安得手持修月斧，愿将身作护花铃。不堪风雨涴丹青。"
    ]
  },
  {
    "id": "adcfe4dbf75daf891368c914d252b022",
    "title": "临江仙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "试问吴宫人去后，绮罗多少星霜。一声渔笛散横塘。虎丘今夜月，犹为照真娘。",
      "记得霓裳花底见，春风几度思量。生公石上旧年芳。夜寒莲漏永，清影在回廊。"
    ]
  },
  {
    "id": "adcfe4dbf75daf899ff324ccd1e550ed",
    "title": "小重山·桂花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "一夜檀心怨广寒。西风吹不尽、小窗闲。汉宫黄额画来难。珠帘卷，惆怅夕阳山。",
      "可记晓妆残。有人亲插与、鬓云弯。露华依旧湿阑干。何曾是，寂寞泪珠弹。"
    ]
  },
  {
    "id": "adcfe4dbf75daf89b88f1c0dc71f6636",
    "title": "一剪梅",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "款抱多情诉断肠。生向愁乡。死向柔乡。鸳鸯魂梦几时双。月满横塘。风满瞿塘。",
      "红浪翻衾絮语长。赢得商量。怕得思量。可堪银汉是红墙。心上檀郎。陌上萧郎。"
    ]
  },
  {
    "id": "adcfe4dbf75daf894334969fe6d999be",
    "title": "蝶恋花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "青琐帘前人惜别。未许牵衣，较比牵衣切。一曲阳关初唱彻。相看本是明明月。",
      "宛转征衣金粟尺。心字香温，纤手流苏结。梦里彩云留不得。西风吹过黄花节。"
    ]
  },
  {
    "id": "adcfe4dbf75daf894334969f93154e72",
    "title": "蝶恋花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "翠帐寒生香篆袅。斜亸腰肢，一向和衣抱。暮雨帘栊如欲晓。罗裙半展潇湘绕。",
      "笑吐丁香檀晕小。雾湿花房，杨柳三眠了。唤起凤屏灯悄悄。试看鬟影松多少。"
    ]
  },
  {
    "id": "adcfe4dbf75daf896a10f508c68daac2",
    "title": "风入松",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "星移帆影月移沙。秋思谁家。别时不敢分明语，蹙春山、暗损韶华。又是中秋时候，西风几阵归鸦。",
      "相思难遣梦交加。水阔山斜。尊前常恨天涯远，况如今、真个天涯。若问重来何日，待伊归向窗纱。"
    ]
  },
  {
    "id": "adcfe4dbf75daf897cf2c88cb612d354",
    "title": "风中柳黄莺",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "细柳拖烟，织就乱丝多少。怪掷处、金梭偏小。一枝飞绕。数声啼了。涩新簧、薄寒犹峭。",
      "娇音断续，短梦绿窗惊晓。弄春阴、翠翻红笑。曲池人悄。落花风袅。又衔来、一番残照。"
    ]
  },
  {
    "id": "adcfe4dbf75daf894b26e62776b85a07",
    "title": "风流子",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "荀郎伤逝后，魂销尽、蓦地见倾城。正梅粉乍舒，旧家门巷，柳丝斜亸，别样才情。更几度，玉钗寒拨火，银甲夜调筝。斗帐珠莹，檀心偷展，凤灯香灺，花睡难成。",
      "无端将去也，人何处梦里，应唤卿卿。空记鹅儿酒暖，杏子衫清。怕油壁西陵，雨僝风僽，美人南浦，绿怨红惊。为待兰舟催发，重听流莺。"
    ]
  },
  {
    "id": "adcfe4dbf75daf8990bdbd82e2e5f046",
    "title": "满江红",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "马迹车尘，甚今生、还能到我。更多少、鸿离鹤怨，浪淘风簸。酒力不禁归梦觉，鬓丝都是羁愁做。冷秋心、梁燕北来时，能传么。",
      "穷愁恨，眉峰锁。风尘泪，征衫涴。尽寂寥前事，算来都可。小句成时看墨浅，新妆竟了怜花妥。只如今、和影对新蟾，人三个。"
    ]
  },
  {
    "id": "adcfe4dbf75daf8990bdbd82c53a3bd0",
    "title": "满江红",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "别袂偷分，盼不到、片帆香陌。正雨过、乱红飞尽，水云凝碧。杨柳漫牵歌意绪，苎萝多少愁踪迹。怕羁心、重对旧亭台，伤今昔。",
      "花影昼，蟾阴夕。重执手，何时得。奈渚蒲樯燕，助人行色。纵是梦来应有恨，情知留得元无益。算人生、双鬓几时青，成抛掷。"
    ]
  },
  {
    "id": "adcfe4dbf75daf8990bdbd828e2c47fb",
    "title": "满江红",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "生老樊川，水嬉不尽当年兴。问十里、湖光何处，画桡相并。金管风多听又失，珠帘雨细看难定。算陈思、着眼不曾多，惊鸿影。",
      "凭舷意，应谁省。抛醉缬，朱榴映。尽繁华都付，藕丝风领。一簇愁红空极浦，半湖柔绿浮归艇。正高楼、人在柳荫中，烟光暝。"
    ]
  },
  {
    "id": "adcfe4dbf75daf89ece5e199d4d7be80",
    "title": "柳梢青",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "晓色汀洲。泄云微度，雨脚初收。碧簟凉生，宿酲未解，秋在兰舟。",
      "个人何处凝眸。记不起、春风旧游。花外迎归，霜前教去，总是轻鸥。"
    ]
  },
  {
    "id": "adcfe4dbf75daf89a2d534f6842dcbba",
    "title": "减字木兰花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "华灯影里，才饮香醪吾醉矣。试问梅花。春在红桥第几家。",
      "韶光弹指。欲说心情都不是。目断惊鸿。暮雨萧萧几阵风。"
    ]
  },
  {
    "id": "adcfe4dbf75daf89a2d534f6cb67dcc2",
    "title": "减字木兰花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "春融几日。雪尽遥峰看愈碧。细草东西。一路晴丝罥马蹄。",
      "青青杨柳。沽酒人家犹在否。杨柳青青。依旧长亭接短亭。"
    ]
  },
  {
    "id": "adcfe4dbf75daf8968bdf95ce24a0e03",
    "title": "桂枝香胥江怀古",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "吴城东畔。早一抹秋容，骤雨初敛。试问忠魂何处，依稀未远。六千君子凌波起，便江头、水犀朝偃。伤心此际，惊涛溅血，臣言真践。",
      "叹千古、兴亡满眼。更白马从游，此恨谁见。赢得神鸦社鼓，丽谯荒甸。西风谁把英雄泪，洒东流、一时吹转。始应消得，箫声吴市，那些幽怨。"
    ]
  },
  {
    "id": "adcfe4dbf75daf89e429ae79de5b8b08",
    "title": "如梦令",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "禁得几多僝僽。春色明朝还又。待倩养花风，吹展玉人眉皱。",
      "生受。生受。管是这回清瘦。"
    ]
  },
  {
    "id": "adcfe4dbf75daf89e429ae7988ace73c",
    "title": "如梦令",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "鱼浪飘香千点。燕尾分烟一剪。已自出墙来，又被轻风吹转。",
      "吹转。吹转。刚逗卷帘人面。"
    ]
  },
  {
    "id": "adcfe4dbf75daf896b62eff597c54069",
    "title": "菩萨蛮·题画马",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "春回红埒看无价。桃花汗重连钱卸。骧首望长天。双瞳夹镜悬。",
      "盘涡初出浴。芳草如烟绿。莫但惜障泥。追风会有时。"
    ]
  },
  {
    "id": "adcfe4dbf75daf891397788ab89e36ad",
    "title": "醉公子",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "郊外青骢马。蹀躞垂杨下。怅望碧云重。夕阳莲叶东。",
      "最是销魂处。禾黍离披去。远客易惊秋。风多莫上楼。"
    ]
  },
  {
    "id": "adcfe4dbf75daf8992a6ee22bccf3d14",
    "title": "踏莎行·过吴江",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "月魄分桥，烟鬟迷渡。分明十里长洲路。从教幽梦解相寻，乱帆影里人何处。",
      "细蕊偷黄，单绢引素。去来浑是难分付。西风蓬底博山香，一丝丝似秋情绪。"
    ]
  },
  {
    "id": "adcfe4dbf75daf890c5c2e7da4a7c623",
    "title": "念奴娇",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "浮生梦里，更能得、几度人间今夕。西子湖头秋已半，清景似曾相识。银渚云开，珠胎月满，一片伤心碧。姮娥知否，照人如此清切。",
      "试望苏小西陵，如今松柏，尽难寻油壁。星火楼台永夜舟，不是旧游踪迹。病忆愁吟，有荷花笑我，百端交集。数声何处，夜分犹自吹笛。"
    ]
  },
  {
    "id": "adcfe4dbf75daf8906996a28f843dcdc",
    "title": "望海潮·钱塘怀古和柳屯田",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "吴颠越蹶，玄黄战罢，无多钱赵兴亡。城柝宵严，宫鸦晓起，潮声依旧钱塘。绮丽最难忘。有蜀船红锦，粤橐沉香。别样风流，翠翘金凤内家妆。",
      "笙歌十里湖光。更沉云菰米，坠粉莲房。一道愁烟，三分流水，恼人唯有斜阳。尽日绕荒冈。又秋营画角，粉队军装。指点六陵，衰草下牛羊。"
    ]
  },
  {
    "id": "adcfe4dbf75daf89c2ebbe3b77641981",
    "title": "鹧鸪天",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "飒飒灵风不满旗。浊河东下镇如驰。荒鸡啼断还乡梦，一叶连天独去时。",
      "烟漠漠，雨丝丝。居人相望不相知。紫萸黄菊无情甚，肠断年年赠别离。"
    ]
  },
  {
    "id": "adcfe4dbf75daf894334969f13a257b8",
    "title": "蝶恋花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "依旧荷香三十里。比似年时，无复残红矣。不恨红芳不相俟。恨他零落秋如此。",
      "鹜外遥山鸥外水。水上斜阳，染出千峰紫。脉脉秋心勾引起。一行白雁天边字。"
    ]
  },
  {
    "id": "adcfe4dbf75daf89318584109fa295a6",
    "title": "山花子",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "人与青山共白头。犯寒帘控小金钩。一树垂杨扶不起，压春愁。",
      "眼底生涯都未是，天边凝望几时休。索倩玉骢驮醉去，病青楼。"
    ]
  },
  {
    "id": "adcfe4dbf75daf89a2d534f61d0408f4",
    "title": "减字木兰花",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "广庭人去。阁泪晴秋无一语。重认行踪。一片蔷薇糁径红。",
      "伴伊双燕。分我三春花底雁。翻怕书来。又报愁蛾病不开。"
    ]
  },
  {
    "id": "adcfe4dbf75daf8990bdbd8200e90846",
    "title": "满江红",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "世事茫茫，伤不了、中年哀乐。到而今、未应挥手，心先作恶。紫禁乌啼频怅望，青门柳色同飘泊。记一灯、微雨照论心，檐花落。",
      "车与笠，平生诺。萍将梗，重来约。早魂销何处，孤城残角。客路乱馀春色在，故乡老去欢情薄。盼紫桐、花底雁书来，题红药。"
    ]
  },
  {
    "id": "adcfe4dbf75daf89606d191ec0cfba7c",
    "title": "青玉案",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "虎丘山下伤心路。直不放、游人去。鬓影歌声香不度。卖花篱畔，斗茶阑角，记得停舟处。",
      "乱红飞过真娘墓。休觅断碑肠断句。愁校兴亡争几许。一龛灯影，半天铃语，几阵吴宫雨。"
    ]
  },
  {
    "id": "adcfe4dbf75daf8935fabe9c58f77cb0",
    "title": "沁园春·北征次留仙江陵见寄原韵",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "十载行藏，几度相看，邮亭一灯。任迷离缬眼，非花非雾，横斜世路，为谷为陵。湘佩徒捐，郢歌谁和，看到无心似未曾。归来好，过琵琶江浦，也湿吴绫。",
      "蛾屑淡后谁憎。只倦翮追飞感倍增。向韶年青鬓，都添缟雪，春风紫陌，几践玄冰。去就难同，平生可念，要路由人衮衮登。吾休矣，有茶烟禅榻，片石疏藤。"
    ]
  },
  {
    "id": "adcfe4dbf75daf8942dd7dfab6f7da0a",
    "title": "百字令题震修小照次韵",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "梦回身世，待与子呼酒、细论齐物。个是文场摧敌手，所向一时坚壁。白日难挥，黄金易散，弹指菁华歇。短衣射虎，怜渠未是侯骨。",
      "我是海鸟忘机，君休自欺，归燕红襟只。飞絮乱花浑不管，零落六朝烟月。生即同年，居偏对宇，老觉关情切。芒鞋相待，共君踏遍冰雪。"
    ]
  },
  {
    "id": "adcfe4dbf75daf8942dd7dfa6b1ae3ba",
    "title": "百字令题震修小照次韵",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "早时人羡，道不是风雨、洿池中物。秃袖藤鞋今似许，冷落少年油壁。噩梦关心。惊尘扑面，此事何当歇。贫来自喜，诗篇天付花骨。",
      "试问三匝何依，一身犹似，乌鹊南飞只。决眼云烟成变幻，何况吹箫明月。唯有瞿昙，殷勤一指，校与心期切。人间万事，北风应近飞雪。"
    ]
  },
  {
    "id": "adcfe4dbf75daf89a3ca0eb5a1da1419",
    "title": "御街行·中秋",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "算来不似萧萧雨。有个安愁处。而今把酒问姮娥，是甚广寒心绪。只轮飞上，天街似水，不管人羁旅。",
      "霓裳罢按当时谱，一片青砧路。西风白骑几人归，肠断绿窗儿女。数声角罢，楼船月偃，雁落潇湘去。"
    ]
  },
  {
    "id": "adcfe4dbf75daf89d4ae09b7da84516e",
    "title": "倦寻芳送成容若扈从北行",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "凤城东去，一片斜阳，千里红叶。便不凄凉，早是凄凉时节。云骢渐抛珠汗渍，桃花鞭影明灭。笑回头，有蒲萄酒暖，当垆如月。",
      "算此去、金波正满，何处关山，玉笛吹裂。古镇黄花，看即满头须折。扈跸长杨人自好，翠幄未惯伤离别。只归来，古奚囊、尽添冰雪。"
    ]
  },
  {
    "id": "adcfe4dbf75daf893babd865a4b5f835",
    "title": "金缕曲·题陈其年小照填词图有姬人吹玉箫倚曲",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "燕市悲歌者。论从来、英雄儿女，漫争声价。肠断斑骓人欲去，刚道小乔初嫁。只半幅、春风图画。唱到天涯芳草句，看一声、离凤娇鬟亚。红泪泣，数行下。",
      "浮名自是谁真假。甚于思、花间兰畹，一时方驾。不管秦娥箫咽后，又是荼蘼开罢。更何处、垂杨系马。便遣玉人嗔急性，背华灯、扣损裙儿砑。须罚尔，尽三雅。"
    ]
  },
  {
    "id": "adcfe4dbf75daf890cfac6dd3218a9cc",
    "title": "菩萨蛮·托兴",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "昭阳一夜思倾国。家家鸾镜新妆色。狼藉画双蛾。手繁宫样多。",
      "不须矜艳冶，明日承恩者。淡扫便朝天。路人知可怜。"
    ]
  },
  {
    "id": "adcfe4dbf75daf890cfac6dd595a0fc6",
    "title": "菩萨蛮·托兴",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "君恩自古如流水。梨园又选良家子。都作六宫愁。传言放杜秋。",
      "倾城争一顾。那用论缣素。几个定横陈。丹青不误人。"
    ]
  },
  {
    "id": "adcfe4dbf75daf890cfac6ddd32526a5",
    "title": "菩萨蛮·托兴",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "唾华零落昏残绣。只将匹帛夸长袖。舞罢泣春风。归来自洗红。",
      "一时齐望幸。白发偏多恨。云雨吊荒台。犹将梦里来。"
    ]
  },
  {
    "id": "adcfe4dbf75daf890cfac6ddfcd68b12",
    "title": "菩萨蛮·托兴",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "金钗钿合知何许。绿草红泪辞偏苦。岂必九重知。传看出众时。",
      "可怜心独矢。自炫谁家子。龋齿复啼妆。折腰伊太狂。"
    ]
  },
  {
    "id": "adcfe4dbf75daf89c5f40ac1f484301e",
    "title": "摸鱼儿·寿留仙",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "似仙源、桃花零乱，武陵一棹重驻。玉堂铃索花砖日，旧是先生游处。愁如絮。消受尽五湖，烟月三湘雨。君恩再许。教领袖词流，双椽烛底，洒翰继迁固。",
      "喜不改，张绪当年风度。柳弧依旧悬户。交疏月转传筹饮，坠遍玉河红露。支机浦。早看取七香，车上山眉妩。离情休诉。只此恨重偿，双纹簟展，肯放早朝去。"
    ]
  },
  {
    "id": "adcfe4dbf75daf897eef5873231f47ec",
    "title": "南乡子·再送容若",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "归语太匆匆。刚道看山落叶中。生把马蹄都衬著，猩红。应到重来更几重。",
      "今古望长空。明月山前月似弓。浇酒长城饮马窟，英雄。输与儒生骂祖龙。"
    ]
  },
  {
    "id": "adcfe4dbf75daf897eef5873b5f49175",
    "title": "南乡子·再送容若",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "霜叶满城头。一片青砧万古愁。唯有啼痕点点在，衣褠。夜夜随君宿戍楼。",
      "误妾定吴钩。不是萧郎爱远游。条脱旋宽双杵重，封侯。消得金堂几度秋。"
    ]
  },
  {
    "id": "adcfe4dbf75daf89ec85198376d85032",
    "title": "一斛珠·鹰",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "云罗万里，侧目烟霄何处是。自看六翮今如此。华绊朱缨，擎出人儿喜。",
      "奚骑紫髯探雀喂。平芜洒血徒为尔。微躯誓拟酬君子。",
      "一夜西风，梦落钟山里。"
    ]
  },
  {
    "id": "adcfe4dbf75daf89a9e4a26bb9935090",
    "title": "青玉案·雁字",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "丹青画出秋容好。看题处、当残照。一一银钩天外小。晚妆楼上，麝煤临就，忒也疏斜了。",
      "浣花波影明如扫。弟子新传王逸少。雨打风吹几回老。断行残墨，被谁偷谱，排点银筝巧。"
    ]
  },
  {
    "id": "adcfe4dbf75daf892e44fb636661db7d",
    "title": "临江仙·寒柳",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "无多烟雨旗亭路，为谁萦损风流。新来消尽两眉愁。不知当日意，生怨隔红楼。",
      "桃叶桃根同怅望，知他何处维舟。玉钩斜畔女墙头。昏鸦栖不定，霜月满扬州。"
    ]
  },
  {
    "id": "adcfe4dbf75daf898f2ff3c479ef63f6",
    "title": "金缕曲·赠西溟次容若韵",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "画角三声咽。倩星前、梵钟敲破，三生慧业。身后虚名当日酒，未够消磨才杰。君莫叹、兰摧玉折。多少青蝇相吊罢，鲍家诗、碧溅秋坟血。听鬼唱。几时彻。",
      "更谁炙手真堪热。只些儿、翻云覆雨，移根换叶。我是漆园工隐几，也任人猜蝴蝶。凭寄语、四明狂客。烂醉绿槐双影畔，照伤心、一片琳宫月。归梦冷，逐回雪。"
    ]
  },
  {
    "id": "adcfe4dbf75daf898f2ff3c4fca657a7",
    "title": "金缕曲·赠西溟次容若韵",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "此恨何当住。也须知、王和生死，总成离阻。真使通都闻恸哭，废尽蓼莪诗句。算母子、寻常欢聚。粳稻登场春韭绿，便休论、万里封侯去。须富贵，竟何许。",
      "片帆触处成悲绪。问从今、樯乌堠燕，几番风雨。不尔置君天禄阁，未算人生奇遇。甚一种、世间儿女。画荻教成羞半豹，早高堂、鸾诰偏无负。天可问，傥相语。"
    ]
  },
  {
    "id": "adcfe4dbf75daf89dcf0bced76cf2cfc",
    "title": "一丛花·并蒂莲",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "画桡昨夜过横塘。两两见红妆。丝牵心苦浑闲事，甚亭亭、别是难忘。澹月层城，影娥池馆，生小怕凄凉。",
      "而今稽首祝空王。便落也双双。露寒烟远知何处，妥红衣、忽认馀香。那夜帘栊，双纹绣帖，有尔伴鸳鸯。"
    ]
  },
  {
    "id": "adcfe4dbf75daf89b7a4244f48e061eb",
    "title": "留春令",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "万山中划，长虹饮处，神州东属。谁遣青青古犹今，眯不尽、风尘目。",
      "堪否筑台当一曲。看秋容浓绿。往事山僧莫重陈，待醉了、供歌哭。"
    ]
  },
  {
    "id": "adcfe4dbf75daf895e119169a594d474",
    "title": "台城路萧后妆楼",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "凭君莫问妆楼处，御沟烟水如旧。满目江山，古而无死，此日定应谁有。乌栖鹿走。只一段铅华，芳名未朽。直道忘情，试来此地断肠否。",
      "春风何限当日，下帘声一派，远山青后。凤胫灯昏，龙香拨暖，消得宿妆残酒。寂寥清漏。早一曲回心，几时重奏。付与昏鸦，夜寒喧禁柳。"
    ]
  },
  {
    "id": "adcfe4dbf75daf899061d51a63f7786d",
    "title": "霜叶飞",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "故乡他日。丹枫路、草堂斜转山麓。绕篱清涧断桥东，尽日汲寒玉。正欹枕、矮窗晴旭。山厨扫叶晨炊热。醉卯酒如泥，把插架陈编，卷了不遣侵目。",
      "岂少摈落江山，芦人渔子，容易伴我幽独。为探梅信爱冲风，挂蒲帆十幅。要游倦、归来新浴。樵青扶醉移红烛。待先生如此去。四十三年，问他陵谷。"
    ]
  },
  {
    "id": "adcfe4dbf75daf89d8514cafee90e3d8",
    "title": "南乡子",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "烟月满渔村。一道飞书下九阍。圣主临轩初试日，梭巡。白发青衫谒至尊。",
      "隐矣又焉文。归去空留土木身。何意片词亲简自，枫宸。九死从今总负恩。"
    ]
  },
  {
    "id": "adcfe4dbf75daf8972f3ae88dcaaa7bd",
    "title": "小桃红题汪蛟门礼部小照三好图",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "一曲山香舞。门外桃花雨。清醥浮来，玉山颓了，十眉愁妩。最欺人还道有心情，觅羽陵残蠹。",
      "醒眼今何计。十丈东华土。偏只赢他，一编陈墨，商量今古。更何年二十四桥边，问吹箫人处。"
    ]
  },
  {
    "id": "adcfe4dbf75daf89916c1085ae4ee2a5",
    "title": "齐天乐·升平嘉宴记恩",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "春来罢习昆明战，甲兵洱海初洗。翠叠尧蓂，青眠汉柳，鱼钥千门宵启。炉薰鹊尾。袅火凤流苏，烛龙垂地。梦入钧天，始知身是玉皇吏。",
      "宸游此时最喜，敕云韶屡舞，鹤羽交醉。百和香浓，三光酒满，拜手梭巡还起。升平乐事。许殿上赓歌，柏梁新制。带月归迟，六街平似水。"
    ]
  },
  {
    "id": "adcfe4dbf75daf8940eda0373885ee6d",
    "title": "南浦·送高澹人扈从东巡",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "披香侍从，镇朝随、宫漏莫宫鸦。忽报翠华春豫、紫塞度银沙。千里旌旗彗野，簇鸡翘、五色乱晴霞。趁六龙飞处，极天红雨，江水泛松花。",
      "才是凤城三五，共华灯、明月醉皇家。此际长杨羽猎，独自骋妍华。行矣青门鞭影，度关山、新柳万行遮。待归来又早，阶翻红药梦天涯。"
    ]
  },
  {
    "id": "adcfe4dbf75daf89f36712acbb5c6c07",
    "title": "金缕曲·澹人江村图",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "秋色萦怀抱。正缄来、房山新绘，江村缥缈。甲帐前头供奉客，尽日亲承天笑。算纵有、长林丰草。除是功成头并白，赐明湖、一曲容归老。见卵计，笑君早。",
      "绿杨踠地平桥小。问丹青、枫江转处，阿谁归棹。万事后人吾分定，此计合教先了。待重见、浊醪相劳。七十二峰湖上路，隔姚江、烟雨无多少。眼底事，海鸥鸟。"
    ]
  },
  {
    "id": "adcfe4dbf75daf89caadd12e6a478af3",
    "title": "喝马一枝花送沈融谷",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "绿鬓铜章吏。籍甚东阳才子，柘西传乐府，满燕市。合唤罗裙，鹅管调银字。忽漫牵丝去，乱山荒山，迢迢六七千里。",
      "木槲浓荫底。情簟疏篱庭事。凭题翡翠砚，白藤纸。酒伴无人，蛮碗谁同醉。记取双江外，第一是梅边，莫忘小驿花使。"
    ]
  },
  {
    "id": "adcfe4dbf75daf89aee84acd5e2a567a",
    "title": "台城路送李分虎",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "秋来已是惊摇落，西风更催嘶骑。鲤淀通波，鱼山断壁，行尽燕齐千里。凉云雁底。盼楚尾吴头，一痕江水。挂片轻帆，鲈香斜日小亭子。",
      "溪堂树根竹里，惹邻翁相报，寒犬迎吠。白酒黄鸡，芋魁菱角，乐事人生有几。乡心顿起。也拟向春前，便营归计。并著兰舟，醉吟同短李。"
    ]
  },
  {
    "id": "adcfe4dbf75daf895e6ad42f9b158326",
    "title": "水龙吟·端州五日",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "恼人细柳，新蒲三年，已扫金台迹。繁台尘土，钓台烟雨，嵩台风日。淹冉年华，禁他揉弄，这般狼藉。算上林龙舸，掣标来□，天笑处，谁簪笔。",
      "一片牂牁风急。便归梦、怎教归得。清尊空满，朱颜难驻，浮名何益。多少当年，玉符彩缕，目胎心掷。正画船回处，金波十顷，一声山笛。"
    ]
  },
  {
    "id": "adcfe4dbf75daf894f4917ea561795da",
    "title": "菩萨蛮·题乔无功万书园小照",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "湘帘棐几浮新绿。香缄燕尾同心束。舒卷不曾闻。名山咫尺间。",
      "好添图外意。新样元和字。回笔画双蛾。春风乐事多。"
    ]
  },
  {
    "id": "adcfe4dbf75daf89f8f8001ac5634171",
    "title": "补遗南歌子",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "积润初消砌，轻阴尚覆城。蔷薇花外度流莺。却道年来、浑是不关情。",
      "青镜人如昨，朱弦手尽生。断肠天气旧池亭。梦里红香、清露泣三更。"
    ]
  },
  {
    "id": "adcfe4dbf75daf890085cc06a074b41d",
    "title": "看花回归舟",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "不是山阴雪夜舟。争便归休。春花秋月三分景，去二分、雨泣风愁。一分浑是病，算与从头。",
      "缥缈峰前万树秋。尽待淹留。人生酒债寻常偏，放他禹穴重游。而今先带得，越吹江讴。"
    ]
  },
  {
    "id": "adcfe4dbf75daf89b6e27e0856fd4865",
    "title": "满庭芳·佛手柑",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "玉露凝香，金凤傅彩，更谁赐与嘉名。移来鹿苑，相好自天成。见说汉宫仙掌，轻将去、铅泪双零。算争似、玉毫光里，一指证无生。",
      "兜罗垂引处，乍伸还屈，示现分明。想拈花俱笑，指月同清。应是散花人至，邻虚界、蓦地香城。慈云护、掺掺亲供，相对展金经。"
    ]
  },
  {
    "id": "adcfe4dbf75daf89b6e27e085352f750",
    "title": "满庭芳·佛手柑",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "露质舒金，秋肌敛雪，可宜垂手亭亭。木奴愁绝，低首拜嘉名。何事汉宫仙掌，轻移去、铅泪双零。浑输与、玉毫光里，一指证无生。",
      "兜罗垂引处，春纤乍接，一样香清。正夜深寒浅，幽梦初醒。问取散花人去，如花客、屈指谁争。还凭籍、慈云深护，长伴展金经。"
    ]
  },
  {
    "id": "adcfe4dbf75daf895f55954b8a4fb211",
    "title": "眼儿媚·咏红姑娘",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "珊枕寒生夜来霜。犹自可人妆。绛仙呵手，红儿偷眼，斜倚纱窗。",
      "伤心合是樱桃侣，零落郑家香。生生长共，故宫衰草，同对斜阳。"
    ]
  },
  {
    "id": "adcfe4dbf75daf89762550be9fb0ea4a",
    "title": "满路花·与听公",
    "authorName": "严绳孙",
    "authorId": "adcfe4dbf75daf89fc528592b9f94c77",
    "dynasty": "清",
    "content": [
      "吴宫落日荒，燕市悲歌暮。天山三丈雪、迷行路。蓦然相遇，宝筏横津渡。",
      "支公都未许。会待安心，早教觅向何处。",
      "玄关频叩，默语俱成误。白头浑未定、风前絮。一灯深照，领略元无句。",
      "从今应记取。玉河霜月，满身多少花雨。"
    ]
  },
  {
    "id": "adcfe4dbf7cab05e96c67139cba5fdb6",
    "title": "踏莎行·偕嫂游湖浦",
    "authorName": "喻撚",
    "authorId": "adcfe4dbf7cab05ed1457b72d1457b72",
    "dynasty": "清",
    "content": [
      "画阁妆馀，东风正早。且闲刀尺听啼鸟。湖乡十里趁花开，凌波莫惜鞋头小。",
      "树里人家，堤边芳草。远山无数横天表。频年苦忆故园春，今年始觉江南好。"
    ]
  },
  {
    "id": "adcfe4dbf7cab05ea58851bef0fbd28b",
    "title": "捣练子·春日偶占",
    "authorName": "喻撚",
    "authorId": "adcfe4dbf7cab05ed1457b72d1457b72",
    "dynasty": "清",
    "content": [
      "香欲冷，雨初残。春事无多怕绕阑。侍女不知愁绝处，却持花片向人看。"
    ]
  },
  {
    "id": "adcfe4dbf7cab05ecd5a7d90b196aec0",
    "title": "浣溪沙·示莲女",
    "authorName": "喻撚",
    "authorId": "adcfe4dbf7cab05ed1457b72d1457b72",
    "dynasty": "清",
    "content": [
      "晓日当窗理绣丝。莫调金粉莫拈诗。倦馀聊倚碧梧枝。",
      "道蕴才华妨静女，少君风范是良师。耽书休似阿娘痴。"
    ]
  },
  {
    "id": "adcfe4dbf7d53d6fe603894db60fec9a",
    "title": "春从天上来春绣",
    "authorName": "鲍芳茜",
    "authorId": "adcfe4dbf7d53d6fd1457b72d1457b72",
    "dynasty": "清",
    "content": [
      "银管方休。见几点轻阴，飘漾帘头。炉香未息，花粉初浮。好个莺儿声溜。惜春光一线，任金线吊也难留。且抛愁，把窗纱笼上，翠影偏幽。",
      "困人是今天气，因懒向书翻，聊取针抽。芳渚一泓，锦鸯双睡，天工妙处难求。喜蕉滴碎心，这多时、不到南楼。俏鹦哥。竹枝弄月，叫挂金钩。"
    ]
  },
  {
    "id": "adcfe4dbf7d53d6f8c69ca19bc070dcf",
    "title": "琼林第一枝妆阁慰愁",
    "authorName": "鲍芳茜",
    "authorId": "adcfe4dbf7d53d6fd1457b72d1457b72",
    "dynasty": "清",
    "content": [
      "蕉卷迎风，桐荫饰月，金炉一袅冉冉。画眉香黛初凝，握管锦毫浅染。春山何丽，同去把、镜儿细览。指纤纤、佳处轻描，那笔问卿无忝。",
      "才少匹、银河夜犯，运偏乖、灞亭秋惨。谁知柳汁衣侵，自尔宫花冠罨。英华叫绝，直推倒、王卢班范。妾笑撚、月窟香枝，先代嫦娥无毯。"
    ]
  },
  {
    "id": "adcfe4dbf7d53d6fb5490ccb2f45f3dc",
    "title": "绿头鸭用司成流香阁韵同梅庄西湖春泛",
    "authorName": "鲍芳茜",
    "authorId": "adcfe4dbf7d53d6fd1457b72d1457b72",
    "dynasty": "清",
    "content": [
      "挂红箫，荡波绿绉兰桡。起鸳鸯、睡乡初醒，勾留香渚银桥。看无尽、夭桃艳粉，描不出、脆柳宫腰。七字分题，一轮添韵，锦湖风月共逍遥。珠帘卷、拈花微笑，露出镜中娇。那怪得，风魔少伯，我也魂消。",
      "两峰高。青天外落，半空云起千条。山如黛、眉横浅印，裙似水、纹掬轻招。渔曲声流，禅灯影泻，晴晴雨雨尽良宵。馀更有、晓烟暮树，触处慰无聊。钱塘景，从今领取，去听江潮。"
    ]
  },
  {
    "id": "adcfe4dbf829c3d811b01c3e8af4cf9a",
    "title": "沁园春·秋夜病怀",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "炉篆烟微，瓶花香淡，寂寞绮栊。对秋檠一点，寒蛩四壁，纷然离绪，和梦匆匆。绣幕低垂，玉钩不挂，倦倚薰笼怯晚风。难消遣，任病颜憔悴，瘦影惺忪。",
      "楼头又过飞鸿。纵系帛、天涯信怎么逢。望万山霜木，自怜凋碧，满阶落叶，谁更题红。疏懒心情，凄凉怀抱，吟尽秋声恨未工。销魂处，见半弯残月，护上孤桐。"
    ]
  },
  {
    "id": "adcfe4dbf829c3d8606d191ebf19d851",
    "title": "青玉案",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "疏窗绿映梧桐树。怎约得、西风住。怕听依依蛩泣露。花栏独倚，粉须闲数。只觉芳时误。",
      "寒塘影暗飞鸿度。犹记当时送春路。一霎凄凉秋又暮。白云黄叶，翠帘朱户。总是牵愁处。"
    ]
  },
  {
    "id": "adcfe4dbf829c3d890496ba9ab4fbca9",
    "title": "金缕曲·题撷秋图，图写美人伫立，手拈红豆微睇，若有所思",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "小立颦蛾处。黯销魂、香奁记曲，红叶按谱。谩说樱桃春恨重，不道悲秋夏苦。似金谷、飘残玉树。怕共朱颜轻掷去，倚湘帘、懒更调鹦鹉。算总是，团圞误。",
      "凄凉好梦成虚度。忆当时、花前旧誓，疏星暗数。一点离愁吹不散，却被西风约住。欲寄向、天涯道阻。珍重同心牢绾结，待相逢、又恐情难诉。试看取、泪痕妩。"
    ]
  },
  {
    "id": "adcfe4dbf829c3d83bacd3a4590b549d",
    "title": "月上海棠·闻雁",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "曲屏香烬烟丝绝。听悲凉、雁去声呜咽。病里诗魂，更春归、落花时节。江南远、遥望云波万叠。",
      "唤回乡梦关情切。叹飘零、也似人离别。漫说传书，又还愁、一行吹灭。空凄断，残影虚窗冷月。"
    ]
  },
  {
    "id": "adcfe4dbf829c3d8992eb9862ea4f9e2",
    "title": "小重山·春夜",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "门掩梨香小院幽。绿阴青欲滴，雨初收。云波微敛月光浮。心绪懒、独自莫登楼。",
      "好梦也难留。那堪思旧事，惹新愁。湘栏倚遍晚风柔。花露冷、春影上帘钩。"
    ]
  },
  {
    "id": "adcfe4dbf829c3d82d5399f111a93fb4",
    "title": "武陵春·桃花",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "燕掠红襟修竹外，微雨湿秾华。细叶柔条映碧纱。帘额锁晴霞。",
      "莫逐流波飞絮去，漂泊又天涯。香梦还留伴杏花。春影夕阳斜。"
    ]
  },
  {
    "id": "adcfe4dbf829c3d84bc3ef0dcbb7088a",
    "title": "浣溪沙·和韵",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "春到闲庭风信知。一帘细雨养花时。嫩寒纸帐梦回迟。",
      "柳线织来莺尚小，芹泥掠处燕初归。寻芳又近踏青期。"
    ]
  },
  {
    "id": "adcfe4dbf829c3d8ace18cebe4647357",
    "title": "满江红·风筝",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "细筱纤成，倩谁把、春光巧结。正昼永、秋千人倦，寻芳初歇。万种闲愁吹不散，一生离绪牵难绝。愿天涯、有路莫飘零，香尘劫。",
      "蝴蝶梦，轻于叶。鸿雁影，看离别。斗韶华若许，清明时节。花落共嫌苔径雨，絮飞同爱云楼月。恍东风、吹坠小金铃，和枝折。"
    ]
  },
  {
    "id": "adcfe4dbf829c3d8211f3465a1a0b507",
    "title": "蝶恋花·暮春",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "杜宇啼残春又暮。午梦初回，宝篆笼香雾。惟祝东君须少住。莫教容易催归去。",
      "一院飞花兼落絮。雨雨风风，断送春如许。倚遍阑干无意绪。满怀愁思和谁语。"
    ]
  },
  {
    "id": "adcfe4dbf829c3d8625a03b4b653659d",
    "title": "谒金门·春夜",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "天乍暝。深掩重门人静。独对一灯青耿耿。香销莲漏永。",
      "梦被鹃声唤醒。斜坠玉钗慵整。料峭春寒花讯冷。窥帘残月影。"
    ]
  },
  {
    "id": "adcfe4dbf829c3d8b94f479cb923e6cf",
    "title": "清平乐·送春",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "天涯离恨。春尽愁难尽。只有枝头莺语近。不管粉残香褪。",
      "一帘烟絮轻吹。销魂怕说春归。又见夕阳深院，东风点点花飞。"
    ]
  },
  {
    "id": "adcfe4dbf829c3d8eb12f940b8ace4c9",
    "title": "扬州慢",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "露湿红妆，烟萦翠黛，东风尚逗春寒。正金猊香烬，懒倚碧阑干。又岑寂、经时小病，任秋千花外，整日长闲。更黄昏、细雨愔愔，蝶梦阑珊。",
      "琐窗人静，但营巢、燕子呢喃。□见说飘零，红丝曾系，谁报平安。赢得春来秋去，伤离别、憔悴芳颜。怕韶光易老，名花还带愁看。"
    ]
  },
  {
    "id": "adcfe4dbf829c3d81842e4728b2d02fe",
    "title": "贺新凉元夕",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "风暖传柑夕。望云楼、水晶帘卷，蟾光乍挹。妆点星桥春色好，万朵金莲堪摘。渐九陌、游人初集。箫管踏歌声远近，只含愁、独向花阴立。疏影淡，暗香袭。",
      "寻梅问柳无消息。忆当时、轻车宝马，灯红月碧。不似而今心绪懒，对景反成凄恻。枉赢得、鲛绡泪湿。火树银花还是旧，叹悲欢、离合人非昔。回首处，总陈迹。"
    ]
  },
  {
    "id": "adcfe4dbf829c3d8ceecb74466a8ca7e",
    "title": "贺新凉和韵",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "燕子归来又。斗轻寒、廉纤细雨，清明时候。绿遍阶前芳草色，妆点韶华依旧。更消得、几回僝僽。绿暗红稀春渐老，恐凄凉、花也如人瘦。只愁系，万丝柳。",
      "琐窗一缕香消后。梦初醒、这番憔悴，非关病酒。别有伤心无限意，试问东风知否。怎吹去、眉间颦皱。记得当年弹指处，到而今、泪点盈衫袖。思往事，怕回首。"
    ]
  },
  {
    "id": "adcfe4dbf829c3d8ac218afd41454f7d",
    "title": "贺新凉·荷花",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "香泛横塘路。爱天然、风裳水佩，凌波仙步。看尽春英无数艳，争及一枝娇妩。蓦花底、星星凉露。绿意红情销不尽，仅飘零、秋怨同谁诉。被凉思，几回误。",
      "含颦欲语无人处。整风鬟、芙蓉镜里，湿云飞度。万缕愁丝牵不断，谁识芳心独苦。又兰桨、摇来烟渚。三十六陂开遍未，恰宜它、素手纤纤数。载明月，过前浦。"
    ]
  },
  {
    "id": "adcfe4dbf829c3d824f22f0fb88f30ca",
    "title": "少年游·题杨柳岸晓风残月图",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "帆影横江，蝉声咽暮。秋色满长亭。无限离愁，樽前怕听，一曲按秦筝。",
      "凄凉今夜知何处，魂断酒初醒。两岸垂杨，半弯残月，又带晓风行。"
    ]
  },
  {
    "id": "adcfe4dbf829c3d8c8fb90a4fca14940",
    "title": "吴山青听雨",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "雨丝丝。漏迟迟。帘幕低垂枕独支。闲吟听雨诗。",
      "响荷池。戛梧枝。香冷灯昏梦觉时。愁心只自知。"
    ]
  },
  {
    "id": "adcfe4dbf829c3d8f02891a49c0c7742",
    "title": "采桑子",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "虚庭如水炉烟袅，月扬湘帘。露湿春衫。小立苔阶翠袖寒。",
      "花魂蝶梦牵愁思，尽属眉尖。欲展偏难。最是黄昏独倚阑。"
    ]
  },
  {
    "id": "adcfe4dbf829c3d8f02891a41993b845",
    "title": "采桑子",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "绿窗春去诗怀懒，冰茧银钩。病里都休。只有茶铛药碗留。",
      "浮生百事浑如梦，欲遣闲愁。偏上心头。宛转回肠不自由。"
    ]
  },
  {
    "id": "adcfe4dbf829c3d8d8514cafb754fda0",
    "title": "南乡子",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "虚幌嫩凉生。庭竹萧疏玉漏清。何处吹来深夜雨，声声。故向芭蕉叶上鸣。",
      "睡鸭袅烟轻。静掩屏山剔短檠。满耳砌蛩吟不住，更更。惊破秋窗梦怎成。"
    ]
  },
  {
    "id": "adcfe4dbf829c3d807446dadba930574",
    "title": "浪淘沙·寄外",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "往事怕思量。易断离肠。卷帘又见燕归梁。闻说岭梅春信早，谁寄江乡。",
      "愁系柳丝长。无意寻芳。琐窗整日懒添香。一任庭花开复落，风雨凄凉。"
    ]
  },
  {
    "id": "adcfe4dbf829c3d8bd2d8cd948bd0eb8",
    "title": "探春",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "酒不浇愁，词难排闷，空把玉罍倾倒。炉篆销香，鹃声啼梦，又报绿窗清晓。菱镜懒窥影，只照我、忧多欢少。说甚紫陌韶华，独对闲庭静悄。",
      "春色终怜草草，叹柳未垂丝，心先萦绕。春至还愁，春归易近，风里落花如扫。尚有经年泪，和露湿、绿梢红杪。几曲回阑，犹记那番曾到。"
    ]
  },
  {
    "id": "adcfe4dbf829c3d8a5df5ca97061a153",
    "title": "沁园春·阑干",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "掩映花间，隐约帘前，春痕数重。见桥横水榭，湘纹遥接，廊环幽径，亚字疏通。锦幔难遮，金铃无碍，一抹斜阳下绣栊。堪怜处、护绿阴宛转，香影玲珑。",
      "旧游怕觅芳踪。忆数遍、东风冷露中。正闲吟柳絮，玉纤轻拍，倦调鹦鹉，翠袖微笼。寂寞人归，依稀梦断，愁似回肠九曲同。空惆怅、剩年来别泪，相共凝红。"
    ]
  },
  {
    "id": "adcfe4dbf829c3d8f3c5543fa91ef288",
    "title": "夜行船·送春",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "万绪千头谁与语。忆年时、旧销魂处。垂柳千丝，斜阳一抹，记相送天涯路。",
      "飞絮依然吹暮雨。更何堪、别情离绪。芳草连天，东风划地，只梦里随它去。"
    ]
  },
  {
    "id": "adcfe4dbf829c3d8602d2d9efcab5f5b",
    "title": "高阳台",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "露片销红，烟丝扬碧，梨花庭院深深。怕卷朱帘，月痕移近芳阴。依然春尽长安陌，甚催归、枝上啼禽。恐难禁。瘦褪湘衣，病拥罗衾。",
      "无聊更自添愁绪，见兰釭微闪，莲漏遥沉。过尽飞鸿，鱼书还盼江浔。离怀浑似炉香冷，渐成灰、一片檀心。断魂吟，水阔天长，有梦难寻。"
    ]
  },
  {
    "id": "adcfe4dbf829c3d82c92d94a29878af7",
    "title": "壶中天慢",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "碧窗似雾，正炉烟轻扬，屏山深闭。镇日闲庭春寂寂，过尽养花天气。挂柳残阳，滴蕉细雨，总是凄凉味。病怀萧索，锦笺书就慵寄。",
      "渐看花到将离，草成旧梦，忍把雕栏倚。香涴苔痕红泪湿，薄暮东风又起。有限韶华，无边愁绪，非复当时意。一杯婪尾，趁春归去犹未。"
    ]
  },
  {
    "id": "adcfe4dbf829c3d84673f51023dd19a0",
    "title": "凤凰台上忆吹箫",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "落絮风微，湿花露重，暗香飞上钗头。正凉阴小步，眉月如钩。叶底听残杜宇，芳魂冷、好梦都休。销凝处，一春幽思，更甚三秋。",
      "还休。凄凉此后，便送得春归，离恨仍留。望连天烟草，懒倚危楼。莫问海棠开谢，零红泪、似我盈眸。空肠断，焉能并刀，剪尽新愁。"
    ]
  },
  {
    "id": "adcfe4dbf829c3d825665b36b8d078e8",
    "title": "水龙吟",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "空阶落叶萧萧，飞来满纸题红怨。前尘似梦，新愁若织，萦回在念。玉楮拈残，乌丝摺损，才收又展。掩无聊情绪，耽眠拥被，才思尽、江淹管。",
      "一缕水沉香浅。便病魔、料应经遍。天涯遥想，消闲也仗，药炉诗卷。独坐心情，孤吟滋味，秋心易倦。怅窗前，翠竹凝斑泪渍，尽离人染。"
    ]
  },
  {
    "id": "adcfe4dbf829c3d8c3fe61776bd9dabc",
    "title": "极相思",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "韶华愁度年年。都付断肠笺。几时得共，玉枰金盏，月底花边。",
      "香冷屏空心更怯，最恓惶、病起灯前。一点柔魂，十分瘦影，知倩谁怜。"
    ]
  },
  {
    "id": "adcfe4dbf829c3d86e20180728a5b63a",
    "title": "琐窗寒",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "细雨萦愁，长更怯梦，暗伤秋意。炉灰闲拨，消尽一痕心字。记当日、娇小兰闺，憨生那解悲凉味。怎韶华转瞬，凄凄变作，者般愁思。难寐。",
      "挑灯起。便玉管拈残，苦吟非易。纵写离情，怎写病容憔悴。想天涯、梦远书沉，几番盼断栏杆倚。看阶前、枫叶飘来，也化胭脂泪。"
    ]
  },
  {
    "id": "adcfe4dbf829c3d8736eb762a49ab0d6",
    "title": "忆旧游",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "甚新愁黯黯，旧梦星星，芳序同销。整日帘栊静，任莺闲蝶老，过了花朝。撩人况是风雨，尽度别离宵。奈面借桃花，眉偷柳叶，容易春老。",
      "无聊。闲觅句，记刻遍西窗，画烛双条。底事春如梦，又絮念罗袖，香罥金翘。往事哪堪重省，清泪揾红绡。寄此意天涯，空怜信转人更遥。"
    ]
  },
  {
    "id": "adcfe4dbf829c3d8ce7a3ffbd3d9ac31",
    "title": "菩萨蛮·题美人便面",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "晓烟湿翠花魂冷。藕丝衫薄春云影。小步下回廊。",
      "一枝纫露香。簪环宜碧玉，才称秋眉绿。记否绣罗屏，莺声唤梦醒。"
    ]
  },
  {
    "id": "adcfe4dbf829c3d8154effbd047f1aed",
    "title": "浪淘沙",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "斜日半庭阴。销尽春痕。昙花小劫付金轮。底事些儿蛛网在，犹恋香尘。",
      "又见药阑新。莫也销魂。浮生难据总如云。知否来年春再到，可似而今。"
    ]
  },
  {
    "id": "adcfe4dbf829c3d8b213965751abe26b",
    "title": "醉春风送春",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "莫把辞春酒。春来浑未久。绿窗病起试罗衣，瘦。瘦。瘦。觅句阑边，簪香镜里，此情非旧。",
      "折尽长堤柳。往事休回首。雨丝风片送春归，又。又。又。芳草无边，春归何处，问花知否。"
    ]
  },
  {
    "id": "adcfe4dbf829c3d849af3fb2e2557d7c",
    "title": "瑶华芍药",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "尘消珠幄。风定晶帘，爱密阴低护。题红品绿，知几许、粉本当时闲谱。茶烟摇曳，又梦断、银屏深处。见亸鬟、半卸湘衣，倦倚碧纱春妩。",
      "铜瓶小影团圞，便一向金围，应念迟暮。含娇欲语，问怎似、参破绮情芳绪。离愁忏尽，化冉冉、彩云飞去。向琉璃、绣佛台前，冷沁玉盘香露。"
    ]
  },
  {
    "id": "adcfe4dbf829c3d847673bd27ab1d743",
    "title": "天香·牡丹",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "叶上新诗，吟残鹦鹉，惊回谢庭春困。漫拂冰纨，轻拈湘管，小白嫣红相映。缓移纤腕，闲写出、翠华春影。佩暖罗松，腻霞微晕，宿酲乍醒。",
      "低徊宝阑又凭。罥霓裳、绿云欲暝。玉润珠寒，偏萦粉奴香鬓。几许胭脂泪冷，算未解、东风后来讯。艳照金莲，宫袍眩锦。"
    ]
  },
  {
    "id": "adcfe4dbf829c3d8602d2d9ec46fd2aa",
    "title": "高阳台",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "露湿蔷薇，香萦芍药，依移艳挹春亭。蓦地飞来，罗襟粉坠星星。东风吹断江南梦，倩何人、轻唤愁醒。更难凭、草留旧迹，裙化它生。",
      "忆曾邻苑寻芳去，有彩衣幻影，画本题名。团扇低徊，谢庭知否重经。应怜雨暗烟枝冷，问何如、烛夜孤萤。嘱从今、珍重花房，莫再飘零。"
    ]
  },
  {
    "id": "adcfe4dbf829c3d87a4c0c271a4388cd",
    "title": "摸鱼子",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "记仙源、梦中曾到，壶中别有幽境。深扃玉户无人迹，但见烟飘金鼎。谁管领。数十二城楼，万点秋霞影。尘空日冷。便披雾成裳，摘星为佩，飞上最高岭。几回省。",
      "碧海茫茫急景。白云争似高隐。洪崖又拍灵岩畔，闲语华胥乍醒。斜照暝。看紫凤凌风，吹出箫声紧。蓬山未迥。问悟彻空明，何时再证，鹤背度苍溟。"
    ]
  },
  {
    "id": "adcfe4dbf829c3d851c3b3a0a7dd2e2d",
    "title": "大酺春晚",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "翠筱波微，银钩挂，暝色渐迷烟树。湘栏还倚遍，向绿阴芳砌，几回闲步。楼角疏星，柳梢淡月，暗记篆香新炷。被鹃魂唤起，剩蛛网飞红，燕泥零絮。又独检芸奁，展冰丝纸，赋春归句。栋花风信暮。",
      "望天外、极断峰回浦。漫赢得、青衫泪湿，玉笛声寒，凄凉谱出霖铃雨。怅小屏曲谢，浑不似、旧曾经处。更休问、愁何许。莺花短梦，都付阳关倦旅。销尽黯然离绪。"
    ]
  },
  {
    "id": "adcfe4dbf829c3d8154effbd885ec874",
    "title": "浪淘沙",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "帘影碧沉沉。静掩重门。华年逝水感瑶琴。任取尘丝添玉轸，嫞拭红巾。",
      "莫道不愁人。梦冷花魂。等闲又是一番春。最怕斜风吹细雨，偏易黄昏。"
    ]
  },
  {
    "id": "adcfe4dbf829c3d8305ecd06d17211b9",
    "title": "乌夜啼",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "曲阑一抹斜晖。暮云微。又见柳梢晴影、燕双飞。",
      "梨乡院。寻芳倦。绣帘垂。生怕絮风花雨、送春归。"
    ]
  },
  {
    "id": "adcfe4dbf829c3d8305ecd06b3b2665d",
    "title": "乌夜啼",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "夜阑玉篆香消。漏声遥。独自钩帘新月、上花梢。",
      "乡梦断。春灯暗。正无聊。闲叠红笺小字、赋樱桃。"
    ]
  },
  {
    "id": "adcfe4dbf829c3d812f4d5dae7989702",
    "title": "卜算子",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "微雨湿红蕉，台径飞香满。百丈游丝漾晓风，怎说春难绾。",
      "六曲小回栏，帘影花边卷。试问愁心几许长，宛宛垂杨短。"
    ]
  },
  {
    "id": "adcfe4dbf829c3d8646b3ee833a45a2f",
    "title": "庭院深深",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "淡月疏帘凉翠馆。一样凭栏，惆怅韶华，仿佛罗帏秋梦转。灯摇瘦影屏山掩。",
      "絮乱花飞春又晚。有尽东风，无限离肠断，蓦忆当时眉暗敛。泪痕点点冰绡染。"
    ]
  },
  {
    "id": "adcfe4dbf829c3d8b79fe1a6bb678889",
    "title": "沁园春·草花",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "细绾银丝，巧裁玉剪，锦片成围。爱繁英烂漫，不愁漂泊，柔枝绰约，何用栽培。听雨春归，惜花人倦，惆怅芳菲点翠苔。无聊甚，倩飞蚨几许，买得重开。",
      "应教蝶怨蜂猜。恰宛似、梢头乍折来。向青铜镜里，绿鬟低坠，紫金钗□，素手轻排。香借兰膏，晕黏粉黛，漫整新妆晓梦回。相看遍、尽艳红娇白，独让燕台。"
    ]
  },
  {
    "id": "adcfe4dbf829c3d8794cbc4bcefd1218",
    "title": "齐天乐",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "玲珑青琐春痕隐，红襟护香栖稳。纸帐寒生，银屏梦断，缭绕炉云微沁。疏灯碧晕。听铃语烟丛，鸦摇露影。寂寞帘栊，绿阴零乱晚风紧。",
      "花边玉栏倦凭，又朱销粉褪，草深苔润。点点凉星，纤纤新月，暗逗眉梢幽恨。华年自警。正病酒心嫞，咏兰才尽。晓镜尘丝，怕催双鬓损。"
    ]
  },
  {
    "id": "adcfe4dbf829c3d8e28ccb7356431286",
    "title": "五彩结同心紫丁香",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "艳夺辛夷，香偷甲煎，芳阴深护罗屏。独倚斜阳里，还堪爱、湘帘一桁同名。魏家春影归何处，终难似、露叶云英。须珍重、烟光细绾，莫教容易飘零。",
      "曾记东风薇省，也依稀浓丽，宜系金铃。雪晕冰肌，珠融粉泪，脂痕淡涴星星。香尘陌上看花倦，又取次、开遍闲庭。红窗畔、谁拈绶带，同心小结初成。"
    ]
  },
  {
    "id": "adcfe4dbf829c3d8f82db595f060bc6f",
    "title": "望湘人",
    "authorName": "曹慎仪",
    "authorId": "adcfe4dbf829c3d8d1457b72d1457b72",
    "dynasty": "清",
    "content": [
      "渐墙阴坠翠，帘影蜚红，愁锁一庭香雾。斗草情闲，簸钱声杳。消得茶烟一缕。梦冷西楼，自从别后，几番听雨。但天涯、燕子来时，仿佛那时絮语。",
      "回忆离亭延伫。便鹧鸪啼遍，也难留住。怅云水迢遥，说甚玉鳞尺素。只今剩、有旧同游处。一抹湘兰深护。更谁伴、绣缕吟笺，寂寞小窗春暮。"
    ]
  },
  {
    "id": "adcfe4dbf82f08341db2d0f2f11aebd1",
    "title": "念奴娇·闻清五大臣遇刺感赋",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "车场如市一声雷，震破双双两耳。面血洒将黄马褂，几点鲜红竞美。药雨无灵，弹烟空掷，枉学屠龙技。大索不得，莫是远扬去矣。",
      "却惭荆聂遗踪，虚无劳躅，如汝差可喜。碎魄零魂犹战栗，屋上骂声又起。巡警汗喘，赏悬百万，秦法殊难持。燕云莽荡，暗杀风潮未已。"
    ]
  },
  {
    "id": "adcfe4dbf82f0834f1cec045744c5ec3",
    "title": "百字令题桃花扇",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "模糊张眼，看江山无主，舆图换稿。一幅沧桑谁堪画，肠断秣陵秋老。衰草凄迷，夕阳惨淡，旧泪知多少。零香残粉，付与声声啼鸟。",
      "最恨烛灺烟消，歌终梦醒，门户空争闹。国破家亡无所剩，赢得数株红蓼。孽子孤臣，渔夫樵客，冥冥鸿飞杳。识时俊杰，出山惟恐不早。"
    ]
  },
  {
    "id": "adcfe4dbf82f08349bda8d314fb16cbb",
    "title": "浪淘沙·题《小雅楼集》",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "歌哭几时休。难以消忧。凄清身世冷于秋。一卷灯前开不得，侬亦工愁。",
      "时事泪长流。痛说金瓯。莫将哀怨诉从头。何况今宵风雨急，独上危楼。"
    ]
  },
  {
    "id": "adcfe4dbf82f083406a7422728825cdd",
    "title": "满江红·题《张苍水集》，用岳武穆韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "破碎河山，叹一缕、残魂欲歇。谁肯信、书生报国，竟成义烈。慷慨悲歌江海水，寂寥夜哭沧桑月。抚须眉、搔首看天狼，同仇切。",
      "报仇志，酸如雪。华夷界，安能灭。但春秋抱住，完全无缺。臣节苦尝熊鬼胆，觉旌红染黄炎血。问何时、扫荡犬羊群，还京阙。"
    ]
  },
  {
    "id": "adcfe4dbf82f08342e96223f5c3650dc",
    "title": "临江仙·感怀",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "大好江山谁是主，几时扫荡腥膻。痛遭宰割恨难填。神明胄裔，民族太颠连。",
      "汉水无波自由死，沉埋二百余年。中原难复旧衣冠。同仇踊跃，努力再开天。"
    ]
  },
  {
    "id": "adcfe4dbf82f083421d8bc2a4691485f",
    "title": "金缕曲·怀旧",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "终日愁眉锁。最堪怜、胸中抑郁，有怀难写。遏住泪珠千百斗，不向人前倾洒。血愈红、点点零星下。汉官仪，安在也。黄昏露滴鸳鸯瓦。",
      "入秋来、风雨凄其，更阑灯灺。纵有匣中三尺剑，争奈蹉跎未把。好神州、惊心胡马。芳草残魂思故国，建共和、威德声华夏。梦回时，叹全假。"
    ]
  },
  {
    "id": "adcfe4dbf82f0834579bfecbe15d05b1",
    "title": "满江红·题冬青树，步书中宋昭仪王清惠驿中题壁原韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "满目沧桑，已无复、赵家春色。最难堪、乾坤板荡，犬羊登阙。肠断故宫环佩底，变生列圣山陵侧。叹堂堂、万古汉官仪，都消歇。",
      "擎天柱，一朝绝。亡国痛，向谁说。剩冬青树上，杜鹃啼血。野老独听南内雨，孤臣恸哭西台月。奈而今、大好旧河山，仍残缺。"
    ]
  },
  {
    "id": "adcfe4dbf82f0834c11748289cb7471d",
    "title": "百字令题香祖楼，即用书中池上联句李若兰和作原韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "良缘美满，却谁教一着棋差，转成愁戚。历劫余生人似梦，叶落闻虫唧唧。才盼将归，便歌长恨，辜负郎怜惜。自伤薄命，魂也何须寻觅。",
      "当日燕婉同栖，温柔共享，万缕情丝积。三秀连枝香到骨，忍令一枝影只。恋叶如胶，爱根似漆，岂意天难必。从今已矣，挥手何堪忆昔。"
    ]
  },
  {
    "id": "adcfe4dbf82f08340409d5592c5a2deb",
    "title": "浣溪纱题牡丹亭还魂记",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "一点痴情不自持。三年地下费相思。牡丹亭畔是佳期。",
      "旧梦依稀肠欲断，夕阳明灭泪如丝。汉家可有返魂诗。"
    ]
  },
  {
    "id": "adcfe4dbf82f08348f241a6e3cfe2b37",
    "title": "高阳台·题风洞山",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "汉月萧条，胡笳断续，忍看满地斜阳。万种牢愁，故宫犹剩红墙。酸辛莫把从头话，负恩儿、甘作降王。最堪伤。两颗头颅，一样收场。",
      "青衫红粉飘零矣，甚鸾颠凤倒，要问苍苍。如此因缘，天公怎太荒唐。裙钗却抢千秋节，坐蒲团、兀自思量。忽回肠。埋近忠坟，魂魄皆香。"
    ]
  },
  {
    "id": "adcfe4dbf82f083443439a2194690e73",
    "title": "金缕曲·丙午正月，题先聘妻遗像，宵深灯灺，凄绝万端，偶聆前尘，愁怀顿触，因书此阕，时去先聘妻没已十年矣",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "往事休提及。忆当年、丝梦牵住，喜欢交集。修到梅花成幻影，肠断芳年锦瑟。况又值、蓼莪泣血。十载痴怀谁遣此，冀寻君、梦里俱难得。即相见，何曾识。",
      "思量容易寻呜咽。到如今、妆台久伺，爱情胶结。偏是空花忘不了，吾亦未知何说。只惘惘、令人欲绝。尘世偶留真色相，似怜侬、愁绪无终极。仔细看，泪如织。"
    ]
  },
  {
    "id": "adcfe4dbf82f0834124551c6dfadd220",
    "title": "一剪梅·题天梅“万树梅花绕一庐”卷子",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "空山指点影蒙蒙。来也无从。去也无踪。此中只有暗香通。可受西风。不受东风。",
      "知君结想渺难穷。撇了猩红。隐了芳丛。展图我泪比花浓。真是相逢。梦是相逢。"
    ]
  },
  {
    "id": "adcfe4dbf82f08347da1282c7b1359c7",
    "title": "台城路题汉宫花",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "故宫回首真凄绝，剩魄残魂何似。抚镜生怜，容姿憔悴，毕竟飘零谁使。不如归死。纵乐操南音，聊复尔尔。满眼神州，夕阳无限胡笳起。",
      "好梦心头关住，记天颜相对，熏风绕指。劫后青山，恨余红泪，一曲成声变徵。冠裳如此。问江水滔滔，怎能洗耻。俯仰沧桑，忍把瑶琴理。"
    ]
  },
  {
    "id": "adcfe4dbf82f0834e015ad29aa7a7df6",
    "title": "湘月丁未三月泛舟西湖，遥步龚定庵韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "夕阳如画，媚六桥柳色，风流娟丽。柳外笙歌桥外舫，万顷波光无际。花落愁多，春寒梦殢，不展东风意。鹧鸪生劝，未容料理归计。",
      "好是堤绕围青，潭空凝碧，人影娇扶起。祠宇园林浏览遍，更向禅林暂寄。山笋清甘，湖莼滑腻，迥异家乡味。者番咀嚼，便思老我云水。"
    ]
  },
  {
    "id": "adcfe4dbf82f0834a2c5817dd0383eaf",
    "title": "一剪梅·初至吴门即事",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "湿云漠漠雨初收。才别杭州。又到苏州。金阊门外此勾留。花似颜羞。月比眉修。",
      "山塘七里要穷游。春亦温柔。人亦温柔。今宵特地与妻谋。准备兰舟。去荡清流。"
    ]
  },
  {
    "id": "adcfe4dbf82f0834e9fb390e0897d121",
    "title": "丑奴儿令游留园",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "沧桑变换寻常事，昔日刘园。今日留园。多少门前车马喧。",
      "衣香鬓影匆匆见，人自销魂。我自惊魂。水阁台廊总梦痕。"
    ]
  },
  {
    "id": "adcfe4dbf82f0834fa39d3bd92f713d5",
    "title": "浪淘沙·令别苏州，在汽车中作，是日为三月十九日",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "大好艳阳天。春在谁边。闲花野草不胜妍。蓦地呜呜声里听，何处啼鹃。",
      "令我思绵绵。旧恨重牵。回头山色总堪怜。肠断甲申亡国泪，都化愁烟。"
    ]
  },
  {
    "id": "adcfe4dbf82f08349f3a04c9b175393a",
    "title": "念奴娇·自杭至苏，由苏返沪，晤去病、勉后、天梅诸人，知于数日前亦曾偕游吴门，并得谒张公国维祠。苏之有张祠，余初未知也，填此志憾",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "西湖游遍看祠堂，历历曾彭左李。南麓独寻苍水墓，大抵无人来此。古木含愁，残山不语，俎豆全荒矣。两回凭吊，痛哭斜阳堆里。",
      "谁信一掬椒浆，阊阖城外，庙奉东阳祀。一样堤兵期灭虏，未许腥膻忘荐。故国魂香，孤臣血碧，种性终难死。缘悭展拜，令我凄然无已。"
    ]
  },
  {
    "id": "adcfe4dbf82f0834d2fc2bed74550498",
    "title": "买陂塘重游烟雨楼",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "二年前、鸳湖曾到，斜阳来问烟雨。那时犹记春归后，满地落花如絮。怀往古。便解得凄凉，解得伤心赋。沉吟不语。听衰柳鸣蝉，声声细碎，似识悲秋苦。休重数。",
      "更惹今番酸楚。此游兼乏俦侣。无心久向空庭玩，独倚阑干容与。君看取。剩有这、枯荷数梗临风舞。不成情绪。去败壁颓垣，几回寻觅，尚写旧诗句。"
    ]
  },
  {
    "id": "adcfe4dbf82f0834757699ef264968bf",
    "title": "忆江南·题李后主词",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "情无奈，回首事如尘。秋月春花同梦过，晚风朝雨更愁侵。此境怎能禁。",
      "沉吟久，泪下太无因。万种凄凉含思怨，一般滋味动人深。亡国有哀音。"
    ]
  },
  {
    "id": "adcfe4dbf82f0834e0619b71bc4ff0ca",
    "title": "临江仙·题姚石子伉俪浮梅槛检诗图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "略费商量相缱绻，频挑纤指轻轻。嫩涂学句太痴生。湖波看动荡，赢得墨欹倾。",
      "小叠吟笺携手坐，青山红袖多情。高歌低唱两分明。移舟杨柳下，双桨复双声。"
    ]
  },
  {
    "id": "adcfe4dbf82f0834b30205ab0181b3db",
    "title": "喜团圆·题寄尘所著弱女飘零记",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "飘萍断梗，偶然相聚，生死恩情。鹣鹣鲽鲽，娇娇怯怯，假假真真。",
      "两般憎爱，万端疑信，一样无凭。红红翠翠，兄兄弟弟，我我卿卿。"
    ]
  },
  {
    "id": "adcfe4dbf82f083482608222b12ef0c0",
    "title": "惜分钗数日在松江约友数人为赏秋雅集，迟鹓雏剑华不至，昨余返里，而两君适从张堰回松，相左于途，为填此阕寄之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "桐阶响。空凝想。为谁特地将秋赏。盼相逢。各西东。两两差池，去雁来鸿。匆匆。",
      "眉痕约。鬟痕薄。烟波咫尺都成错。妙容光。在何方。问讯佳人，膏沐犹芳。刚刚。"
    ]
  },
  {
    "id": "adcfe4dbf82f083449acdaa6dceb2a5c",
    "title": "十六字令心岫词人倚调题石子浮梅再泛图，颇饶佳致，余亦继声",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "浮。携手西湖一再游。波双注，人坐木兰舟。"
    ]
  },
  {
    "id": "adcfe4dbf82f083449acdaa66218e7ce",
    "title": "十六字令心岫词人倚调题石子浮梅再泛图，颇饶佳致，余亦继声",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "梅。一夜孤山万树开。如相识，一一点头来。"
    ]
  },
  {
    "id": "adcfe4dbf82f083449acdaa6819b0e1a",
    "title": "十六字令心岫词人倚调题石子浮梅再泛图，颇饶佳致，余亦继声",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "图。几度湖山梦不孤。忘机侣，鸥鸟惯相呼。"
    ]
  },
  {
    "id": "adcfe4dbf82f0834006aed12db8e74df",
    "title": "减字木兰花·美人笑，一厂有此阕，鹓雏和之，余亦继声",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "嫣然觌面。不合凝眸端相遍。靥晕红涡。粉颊平添润似酥。",
      "娇羞佯騃。我见犹怜难自解。倩辅撩人。轻吐樱桃妙入神。"
    ]
  },
  {
    "id": "adcfe4dbf82f0834dbee0994053d152c",
    "title": "新雁过妆楼题钝剑听秋图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "大好江山。斜阳外，鸣蛩如诉寒烟。雁来时候，犹剩几树寒蝉。遥想有人频侧耳，无言悄立晚凉天。蓦凄然。",
      "谁将此景，移汝灯前。我亦悲秋能赋，把年年旧稿，写上蛮笺。读向临风，此中多少缠绵。化作商声万叠，应飞绕、高梧疏柳边。君听取，怕萧萧瑟瑟，瘦了吟肩。"
    ]
  },
  {
    "id": "adcfe4dbf82f08342c63c2a4e4e99441",
    "title": "清平乐·题高野侯小像",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "齐年宗契。标格神仙比。春在先生畴可媲。同占湖山清气。",
      "西泠几度沧桑。君家犹剩荒庄。只是画梅圣手，封侯更许称王。"
    ]
  },
  {
    "id": "adcfe4dbf82f0834232b605b09ba17ab",
    "title": "卖花声夜读磨剑室词集，集定庵句题之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "吟淡口脂痕。泪也纵横。亦狂亦侠亦温文。一卷临风开不得，人瘦三分。",
      "梦醒转沉吟。细剔龛灯。词家从不觅知音。辛苦痴怀何用诉，似我秋心。"
    ]
  },
  {
    "id": "adcfe4dbf82f0834fe02c8fb3f47512c",
    "title": "浣溪沙·寒琼属题裸体美人画幅二阕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "禁得芳魂暗自销。软温无碍赤条条。羞眸斜睇涌红潮。",
      "鬓发低垂云半堕，花枝初着雨难描。撩人春色殢人娇。"
    ]
  },
  {
    "id": "adcfe4dbf82f0834fe02c8fb4ab5c927",
    "title": "浣溪沙·寒琼属题裸体美人画幅二阕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "可有痕留臂守宫。纷香一折藕玲珑。花阴艳叠锦衾红。",
      "螓首蓬松筛万缕，鸡头朗润睹双峰。由来色相示人空。"
    ]
  },
  {
    "id": "adcfe4dbf82f08349697cd508a6238e9",
    "title": "蝶恋花·花朝日作",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "卷起湘帘搔首伫。寂寞闲庭，空见斜阳去。万种愁思无着处。缠绵欲向花魂语。",
      "墙外杜鹃啼不住。啼得声干，似诉花无主。昨夜东风风又雨。梅花吹落知无数。"
    ]
  },
  {
    "id": "adcfe4dbf82f0834db6b8cf874f8d776",
    "title": "菩萨蛮·题燕子笺传奇",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "多情燕子真痴绝。凭他做就鸳鸯结。决策净胡尘。相看面目真。",
      "丹青曾巧逗。双捣巫山岫。一样艳如花。桃红一点差。"
    ]
  },
  {
    "id": "adcfe4dbf82f0834065d67c1e30bd095",
    "title": "一痕沙题武林同游照片",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "依旧能狂未死。惟我与尔有是。回首六年余。景全殊。",
      "打叠吟魂一串。飞向段家桥畔。如此好湖山。莫思还。"
    ]
  },
  {
    "id": "adcfe4dbf82f08340b94d793c241291a",
    "title": "浣溪沙·题西泠雅集照片",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "十载闻声慰渴思。衫痕帽影各参差。红阑干处日迟迟。",
      "碧草铺阶长似带，垂杨倚槛绿成丝。沉沉庭院我来时。"
    ]
  },
  {
    "id": "adcfe4dbf82f083454c2f0da88ded39f",
    "title": "减兰·题三潭泛舟照片",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "正襟危坐。一叶扁舟人七个。何处停篙。卐字亭间九曲桥。",
      "相携吟侣。印到三潭情几许。打桨烟波。湖水湖风莫管他。"
    ]
  },
  {
    "id": "adcfe4dbf82f08340967f29387dde00e",
    "title": "罗敷媚题清波弄影照片",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "屯田妙致元龙气，两样风姿。一样情痴。各动榛苓彼美思。",
      "文章歌舞俱超绝，艾艾期期。扑朔迷离。对影清波逐队嬉。"
    ]
  },
  {
    "id": "adcfe4dbf82f08340967ec9745860b8a",
    "title": "少年游·为春航题名小青墓作，用虑尊韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "一杯酬尔各怆神。风雨断人魂。芳姓同留，舞衣错认，非假亦非真。",
      "登场描出伤心稿，曾现女儿身。碎恨零愁，哀丝豪竹，一样可怜人。"
    ]
  },
  {
    "id": "adcfe4dbf82f0834713f3ef0177b5e24",
    "title": "虞美人·观来生缘新剧，择其尤感人者记以小词",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "千磨万劫难消恨。箕豆甘同命。而今倩影有谁怜。凄绝声声低诉小坟前。",
      "刹那一面因缘浅。患难相流转。原来夫婿是多情。世世生生毕竟负卿卿。"
    ]
  },
  {
    "id": "adcfe4dbf82f083416894e662987b6d0",
    "title": "临江仙·观家庭恩怨记新剧",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "万箭攒胸肠欲断，当场一哭难胜。牵衣挽袖剧酸辛。哥哥行不得，声泪已如倾。",
      "蓦地奇冤何处诉，呼天天也无灵。可怜到死未分明。鸳鸯生拆散，骨肉太无情。"
    ]
  },
  {
    "id": "adcfe4dbf82f0834e531b663374291ad",
    "title": "巫山一片云题方瘦坡香痕奁影录",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "女儿心性猜来惯。卷中恍睹桃花面。一字一销魂。销魂十二分。",
      "香痕留不住。奁影无凭据。只是忒关情。撩人影与痕。"
    ]
  },
  {
    "id": "adcfe4dbf82f08342cb328fdcf6af3ec",
    "title": "端正好·题俞锦心女士端正阁诗",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "帘痕叠叠香痕篆。顿钩起、锦囊句满。兰闺镇日清如洗，闷还借，诗排遣。",
      "簪花小字蚕眠展。钟王格、自添幽媚。斯才惊绝休轻羡。定不是，寻常选。"
    ]
  },
  {
    "id": "adcfe4dbf82f08348e9bed3ebb75c33a",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "更弛灯残梦暗惊。凝思枕畔怕分明。缘何方法遣凄清。",
      "毕竟国风非好色，从来吉士本多情。乱头粗服可怜生。"
    ]
  },
  {
    "id": "adcfe4dbf82f08348e9bed3e7c55771c",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "碧玉年华瘦可哀。家常衫子称身裁。为伊憔悴十分该。",
      "薄病恹恹愁似织，芳情脉脉泪成灰。心头起落一千回。"
    ]
  },
  {
    "id": "adcfe4dbf82f08348e9bed3eaaea1fb8",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "料峭春寒别恨新。传来消息没缘因。几回情泪揾红巾。",
      "解得颦眉心最苦，猜他深意话难真。奈何天亦断肠人。"
    ]
  },
  {
    "id": "adcfe4dbf82f08348e9bed3e995c16c9",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "牵得情丝几许长。恼人莫再细思量。思量日有九回肠。",
      "一点灵犀终不灭，三生幽怨倘能偿。纵教万死亦何伤。"
    ]
  },
  {
    "id": "adcfe4dbf82f08348e9bed3e04103f0d",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "往事重提泪有痕。天涯回首黯消魂。心期负了不堪论。",
      "好梦难从醒后忆，坠欢无复别时存。度针楼上月黄昏。"
    ]
  },
  {
    "id": "adcfe4dbf82f08342fd5b3ec4025bb10",
    "title": "花非花·吴门晤沈休穆，以贱字吹万讹听秋佩，因来书畅论声韵之学，戏填此解答之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "秋非秋，佩非佩。人有声，天有籁。吹来万窍本非同，信口成章无或碍。"
    ]
  },
  {
    "id": "adcfe4dbf82f083494ac37aafb5d40ec",
    "title": "长相思·吊余十眉夫人胡淑娟，即题余君寄心琐语",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "是仙俦。是吟俦。第几东风到玉楼。商量好句求。",
      "貌温柔。韵温柔。怪道郎痴无尽休。言愁我亦愁。"
    ]
  },
  {
    "id": "adcfe4dbf82f083494ac37aa827060e6",
    "title": "长相思·吊余十眉夫人胡淑娟，即题余君寄心琐语",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "月添愁。雨添愁。迸作宵来泪共流。凄迷锦瑟秋。",
      "话从头。思从头。语琐情深不自由。都将彩笔收。"
    ]
  },
  {
    "id": "adcfe4dbf82f083418da325f2e47a491",
    "title": "点绛唇·卧病惊秋",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "蓦地秋来，啼螀四面围灯起。一床如寄。葬向虫声里。",
      "夜静更阑，渐近阶前砌。秋滋味。月斜风细。枕畔分明记。"
    ]
  },
  {
    "id": "adcfe4dbf82f0834e4a022f1bbdf14a3",
    "title": "愁倚阑令题王莼农十年说梦图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "酒醒前事成尘。忒无痕。残月晓风何处是，禁销魂。",
      "迷离又近黄昏。分明记、昨夜星辰。弹指十年休便过，好重论。"
    ]
  },
  {
    "id": "adcfe4dbf82f0834f4b4f724838799fa",
    "title": "卜算子·秦山塘泛棹作也。时久雨初晴，水没田舍",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "鸥梦屋庐间，人立菰浦杪。远树迷茫浸碧天，一朵凉云绕。",
      "橹划水纹圆，棹转波声峭。斜日微风点黛山，画意添多少。"
    ]
  },
  {
    "id": "adcfe4dbf82f08340875b4601196f371",
    "title": "采桑子·题恽南田先生遗照，为潘叔和临管世滢本",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "云溪小像渟溪笔，貌等渔樵。画比琼瑶。好向瓯香馆里招。",
      "虚怀高致谁传出，须鬓飘飘。箬笠萧萧。野鹤闲云依样描。"
    ]
  },
  {
    "id": "adcfe4dbf82f0834d0ea30a58449cac3",
    "title": "虞美人·泪",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "枕边愁听莺啼急。莫遣高枝湿。古笺写上一丝丝。多恐化成红豆为相思。",
      "月明沧海珠光冷。独对淋浪影。些儿掬取便成河。应是情天此物未嫌多。"
    ]
  },
  {
    "id": "adcfe4dbf82f083419fc724017508ff9",
    "title": "相见欢·新七夕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "离怀惯惹年年。忒堪怜。笑煞欧风做美一双仙。",
      "仙不老。相逢早。正炎天。借问香肌汗湿可成眠。"
    ]
  },
  {
    "id": "adcfe4dbf82f083460240ec156878156",
    "title": "误佳期旧七夕风雨",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "未奏霓裳仙乐。难睹人儿绰约。爱河恨海不分明，如此波涛虐。",
      "好梦几时圆，雾鬓蓬松掠。一宵月暗太无聊，又听天鸡喔。"
    ]
  },
  {
    "id": "adcfe4dbf82f0834caa82758355c05a3",
    "title": "恋情深·闰七夕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "欢会今年三度。被嫦娥妒。妒他乌鹊屡填桥。把人撩。",
      "新凉天气似春宵。见惯不相饶。故试郎情深浅。半嗔娇。"
    ]
  },
  {
    "id": "adcfe4dbf82f0834bfffad0dd5a7f0b4",
    "title": "玉京谣·袁寒云得卞玉京牙印，广征题词，填此寄之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "亦是沧桑艳，梦影南朝，钤出朱文细。一捻红牙，恍睹倾城佳丽。问旧事、风月秦淮，证古佛、庄严妙契。难重理。桃花扇底，梅村诗里。",
      "些儿怀袖香温腻。把芳名，镇粉奁玉几。三百年来，浮沉流落何地。认当是、纤手曾亲，到此日、寸痕谁记。偏遇得，佳士袁丝能喜。"
    ]
  },
  {
    "id": "adcfe4dbf82f0834972816f79fe96257",
    "title": "清平乐·天梅得里中钱氏所藏何猿叟致张诗舲手札，嘱题",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "东洲居士。妙语清无比。戏媵霜豪团扇底。十枝聊代精婢。",
      "寥寥三札留遗。楚弓楚得谁知。图卷游山盒子，羡他佳兴离披。"
    ]
  },
  {
    "id": "adcfe4dbf82f0834033579829fdd451a",
    "title": "字字双题花魂蝶影之花魂蝶影图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "心香袅袅温复温。芳情栩栩亲复亲。",
      "意痴恋重真复真。是花是蝶人复人。"
    ]
  },
  {
    "id": "adcfe4dbf82f08340335798272b2ddea",
    "title": "字字双题花魂蝶影之花魂蝶影图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "香多态媚娟复娟。脂红粉腻妍复妍。",
      "图中之人仙复仙。魂销影受欢复欢。"
    ]
  },
  {
    "id": "adcfe4dbf82f083424b7e27549e859d9",
    "title": "尉迟杯·秋夕偕冷禅泛舟孤山放鹤亭，乘月而返",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "孤山路。正日暮、客子行吟去。扁舟过了西泠，荡向残荷容与。梅林深处。有鹤冢、千年不飞舞。",
      "问荒亭、为甚名留，一声声答洲渚。俄觉入瞑湖云，对烟柳凝寒，着意无语。雁外鸥边黄昏近，延隔岸、灯光渐吐。更谁共、清游自赏，算除却、逋仙孰伴侣。待宵分、树杪明蟾，露痕襟袖如许。"
    ]
  },
  {
    "id": "adcfe4dbf82f08340d899ce892edec3c",
    "title": "浪淘沙·庚申九日查山登高",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "秋老气苍苍。山草微黄。了无风雨到重阳。旷野云横天浩大，我亦能狂。",
      "落日下平冈。无限荒凉。数拳乱石不成行。何处仙人遗迹杳，一带红墙。"
    ]
  },
  {
    "id": "adcfe4dbf82f083496b0ae10c119b80e",
    "title": "醉太平·题许康侯盥孚之母夫人寿萱图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "情真语悲。儿孤母慈。三株树折中枝。白萱堂鬓丝。",
      "恩牵梦离。恩深意微。谁言报得春晖。寿葡萄玉醅。"
    ]
  },
  {
    "id": "adcfe4dbf82f08342387f7085fb0e1bb",
    "title": "声声慢·辛酉岁杪，往宁车中遇雪，感横征事而作",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "絮飘柳秃，日暮冲寒，迷茫忽地满目。窗外痴云如梦，朔风何酷。残枝细草压遍，太无端、锦团花簇。便看取远山头，一片都成群玉。",
      "骨冷神清难俗。冰天里，我本此心冲穆。阆苑分明，安用报琼盈斛。饥鸿更怜冻雀，绕荒林、哀哀觅宿。汽笛唤，可唤起、春意转燠。"
    ]
  },
  {
    "id": "adcfe4dbf82f0834b4d32eb212a8d346",
    "title": "诉衷情·题春晖社选三集",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "辛勤蓄艾历三年。三起复三眠。良医肱经三折，似三叠奏哀弦。",
      "三舍避，卷绵绵。腹便便。三株树媚，三峡源长，三秀芝联。"
    ]
  },
  {
    "id": "adcfe4dbf82f083428c52defb6935624",
    "title": "卖花声壬戌岁朝，不果香窟探梅之约，因倚小词记之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "细雨湿林隈。冻滑莓苔。啁啾翠羽去还来。可是栖从疏影里，借问曾开。",
      "百树手亲栽。岁岁安排。今朝准备把花催。带水拖泥行不得，空约探梅。"
    ]
  },
  {
    "id": "adcfe4dbf82f0834794cbc4b73ff8443",
    "title": "齐天乐",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "生绡留得沧桑影，燕云怕重回首。夜雨联吟，秋灯絮梦，此乐于今难复。君还记否。记风景当年，夕阳疏柳。试看图中，泪痕应渍袖间透。",
      "形容莫惊冷瘦。晨星俄落尽，萧寥无偶。人去妖兴，时衰鬼弄，一样清谈非旧。凉波远岫。有老鹤孤飞，羽毛宜寿。早撇红尘，峭寒犹独守。"
    ]
  },
  {
    "id": "adcfe4dbf82f0834f6b1ec0ea1e90657",
    "title": "霜花腴家晏赏菊，用梦窗自度曲韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "玉阶叠遍，爱冷红，秋容误认鸡冠。斟酒螯肥，剪灯花暖，西风料峭犹难。放怀量宽。早笑声、堆上筵前。说东篱、霜信频经，一庭佳瑟不曾寒。",
      "还把菊英争拾，喜缤纷插鬓，恍亸银蝉。苗待丛生，枝成连理，传诗共擘霞笺。漫催舣船。见墙头、凉月娟娟。照尊罍、错杂浓香，醉来同更看。"
    ]
  },
  {
    "id": "adcfe4dbf82f0834abac3d34f95a7fcd",
    "title": "南楼令·正月初六日茸城归舟，风雨不已，写此寄慨",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "急景逼残冬。兼旬雪更风。感劳生、人似征鸿。已到今年人日近，依旧是，雨蒙蒙。",
      "船尾响丁东。闲愁特地浓。倚篷窗、梦也惺忪。见说明朝春又至，惊老大，忒匆匆。"
    ]
  },
  {
    "id": "adcfe4dbf82f0834abac3d344e0c9907",
    "title": "南楼令·正月初六日茸城归舟，风雨不已，写此寄慨",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "拥被觉寒轻。朝来眼倍明。听墙头、鸟弄新声。为报晴曦窗外朗，仍道是，雪花莹。",
      "料峭步前庭。初阳向我迎。展微霜、竹叶频倾。昨夜窥人眉子月，争怪得，梦先清。"
    ]
  },
  {
    "id": "adcfe4dbf82f083481d7c8dd5c552110",
    "title": "齐天乐·题徐仲可先德复庵觅句图",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "墨痕谁识当年稿，曾经劫灰三度。荡桨呼鸥，携筇策蹇，惯向斜阳来去。无言自语。引微妙天机，欲吞还吐。如此湖山，有人悄立断桥路。",
      "摊笺只应闭户。诗成高唱罢，水袂飘举。酒绿浇愁，灯红煮梦，好住烟波深处。奚囊满贮。便清响时闻，一瓢风雨。老屋低檐，个中吟独苦。"
    ]
  },
  {
    "id": "adcfe4dbf82f083408654257d97babe5",
    "title": "减字木兰花·粥叟遁庸两词丈以玉照见赐，余方游西湖，摄得一影，归即以奉报，并媵小词",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "投来双璧。交到忘年情不隔。泰日桥边。二叟皤然望若仙。",
      "须眉老丑。带得西湖清气否。寄与诗翁。可许灵犀一点通。"
    ]
  },
  {
    "id": "adcfe4dbf82f083496b3741c19965f90",
    "title": "百字令题葛毓珊先生三十岁蒲团遗照",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "当湖文献，论旧家应数，葛天苗裔。余韵流风长不尽，见说是翁高致。海国波涛，兵戈涕泪，回首都如寄。头颅无恙，神光时现眉际。",
      "谁许及壮年华，蒲团坐拥，便尔销英气。少日诗名惊里党，磊落嵚奇狂士。乡梦烟深，宦情云淡，老抱萧寥意。斯人难遇，披图动我遐思。"
    ]
  },
  {
    "id": "adcfe4dbf82f083446a234e29e3babf8",
    "title": "浪淘沙·得朱粥叟遁庸两词丈以和了公作见寄，依韵奉怀",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "农圃手安排。秋净如揩。门前五柳与三槐。堤畔更栽桑八百，朝暮频来。",
      "霜菊似金钗。叠遍庭阶。看花蓺树乐无涯。远与高人相共赏，一证吟怀。"
    ]
  },
  {
    "id": "adcfe4dbf82f083446a234e2a3bb9189",
    "title": "浪淘沙·得朱粥叟遁庸两词丈以和了公作见寄，依韵奉怀",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "阊阖我能排。手把天揩。揩将天色绿于槐。携得霓裳仙子伴，拍掌狂来。",
      "天女拔金钗。掷向瑶阶。分明有梦到云涯。二客从余相视笑，如此襟怀。"
    ]
  },
  {
    "id": "adcfe4dbf82f0834a1c95fe537146670",
    "title": "蝶恋花·甲子三月十日龙华看桃之作",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "多少香车衔着尾。得得蹄声，更间呜呜汽。沉沉飞花吹落地。因风倒卷缤纷起。",
      "一路花香香不已。花底春浓，花外人儿腻。鬓影钗光连十里。桃源却在红尘里。"
    ]
  },
  {
    "id": "adcfe4dbf82f08345586cb6e80045ff0",
    "title": "女冠子·题文信尼画幅",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "是何意境。眼底烟云无定。莽平沙。",
      "旷野谁家笛，边关何处笳。荒寒峨岭雪，艳冶蒜山霞。更作千条柳，受风斜。"
    ]
  },
  {
    "id": "adcfe4dbf82f08345586cb6ef9242c44",
    "title": "女冠子·题文信尼画幅",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "皈依经卷。法曲仙音空献。渺心期。",
      "丽质虔参佛，孤情懒画眉。苍师洪谷意，妙擅石涛姿。如此丹青手，几人知。"
    ]
  },
  {
    "id": "adcfe4dbf82f0834489bd35e821b884b",
    "title": "庆春泽·山庄牡丹大放，中有两株开作白瓣绿心及浅红黄心者，皆异种也，词以张之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "暖日烘晴，轻烟破晓，满庭顿觉传芳。喜见花开团圞，留得韶光。胭脂粉黛休夸炫，殿春风、别具华妆。好端详。嫩绿微红，国色天香。",
      "由来富贵非相逼，只空山消小隐，亦足称王。独占林泉，居然顾影无双。名葩岂等寻常品，者妍姿、却抱刚肠。漫评量。笑煞人间，魏紫姚黄。"
    ]
  },
  {
    "id": "adcfe4dbf82f0834000dc6ebbb4aeb03",
    "title": "浪淘沙·重九登北高峰",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "策杖上高峰。浩荡吾胸。万方秋气四山同。纵览无分南北，海阔天空。",
      "路转遇长松。兀立当风。奇枝岁久欲成龙。巨臂横伸吁可怕，盘马弯弓。"
    ]
  },
  {
    "id": "adcfe4dbf82f083431fa07700a2cbd08",
    "title": "清平乐·题沈鸿卿临沈周西湖图贺启明昆珠婚礼",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "青庐何处。西子河边住。深浅眉痕知几许。要向湖中鸳侣。",
      "春风双桨湖波。明明尔我相呼。一对玉人同照，商量赠个明湖。"
    ]
  },
  {
    "id": "adcfe4dbf82f0834ed1371c586719c95",
    "title": "浣溪纱余有戏答叶观复立夏秤人小词，朱遁叟以闺情见和，爰叠前韵，更效两阕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "一袅腰支似怯生。闲庭草地不沾尘。玉衡系住几多春。",
      "仿佛秋千场上见，平分莺燕掌中轻。这般时候那般人。"
    ]
  },
  {
    "id": "adcfe4dbf82f0834ed1371c50b79db44",
    "title": "浣溪纱余有戏答叶观复立夏秤人小词，朱遁叟以闺情见和，爰叠前韵，更效两阕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "何处惊鸿一桁生。似防罗袜惹微尘。漫评肥瘦驻秾春。",
      "临去秋波看欲语，攘来皓腕钏鸣轻。个侬底是我侬人。"
    ]
  },
  {
    "id": "adcfe4dbf82f0834baf900da76c40656",
    "title": "百字令题孙沧叟春申避地图，即用沧叟自题韵",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "孙登长啸，据绿杨荫里，闲参消息。谁令烽烟来遍地，胡马驰驱南北。兵盗豺狼，人民蝼蚁，有土皆焦黑。最惊心处，绛云灰烬纹织。",
      "故里卅万缥缃，同罹豪杰，我亦何堪忆。握手沧桑余涕泪，难免猖狂如逼。痛抚残编，聊搜长物，零落都无色。相逢一笑，当时空悔贪得。"
    ]
  },
  {
    "id": "adcfe4dbf82f0834d406de3cda9385fb",
    "title": "十六字令题干醉剑明月楼图赠启明昆珠婚礼",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "清。一树松风静有声。高楼夜，人与月同明。"
    ]
  },
  {
    "id": "adcfe4dbf82f0834d406de3cb3e7aa43",
    "title": "十六字令题干醉剑明月楼图赠启明昆珠婚礼",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "楼。家住南河河上头。河头月，都向望中收。"
    ]
  },
  {
    "id": "adcfe4dbf82f0834b88f1c0dc8acb9e9",
    "title": "一剪梅",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "历劫重来梦里天。名是苏仙。姓是飞仙。凄迷鸾影写华笺。愁亦无边。恨亦无边。",
      "廿七年中几变迁。风也堪怜。月也堪怜。当时游迹渺如烟。山更凄然。人更凄然。"
    ]
  },
  {
    "id": "adcfe4dbf82f0834f3e538651e527e67",
    "title": "浣溪沙·戊寅坡诞日，为寿苏小集于孙氏之弘一斋，主人出家藏冯少眉所摹坡",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "一饮无名偕寿苏。须眉宛在尚能呼。神传古铁自如如。",
      "诗好每参仙佛旨，居闲常羡素蛮扶。奚童旁立笑承趋。"
    ]
  },
  {
    "id": "adcfe4dbf82f0834f3e53865f5cbb953",
    "title": "浣溪沙·戊寅坡诞日，为寿苏小集于孙氏之弘一斋，主人出家藏冯少眉所摹坡",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "我后坡公九日生。少公八百四三龄。望公万一可曾能。",
      "气候当年占儋耳，风云此日起悲声。更教望古不胜情。"
    ]
  },
  {
    "id": "adcfe4dbf82f083471d771163e479d56",
    "title": "蝶恋花·冷禅、敬庵、蜕园合作枫菊竹石，属余题句",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "日暮天寒危石倚。丛菊黄时，枫叶红愈腻。一样经霜颜色异。者般冷艳分明记。",
      "峭立风前疏欲坠。无边芳情，稚菊亭亭翠。绝世高怀何处寄。传将秋末冬初意。"
    ]
  },
  {
    "id": "adcfe4dbf82f0834b15068fd521002b3",
    "title": "浣溪沙·题寥天风雨图，图为履仁弥甥侍其大母扶病避难浦东三林塘而作",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "一夜俄惊怪鸟呼。仓皇烽火绕长途。天涯到处尽萑符。",
      "东浦潮声方激浪，西山日影渐沉嵎。于今林外有啼乌。"
    ]
  },
  {
    "id": "adcfe4dbf82f0834b15068fd2370b688",
    "title": "浣溪沙·题寥天风雨图，图为履仁弥甥侍其大母扶病避难浦东三林塘而作",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "回首年时感不禁。重闱恩比海逾深。报刘心事总沉沉。",
      "赁庑羁栖经九载，寒塘小住记三林。披图我似听媭砧。"
    ]
  },
  {
    "id": "adcfe4dbf82f08344a746e90c86d4bec",
    "title": "减字木兰花·梦庄见示其夫人芗筠手拓镜影，此镜为先友徐积馀旧藏物。小檀栾室镜影中有著录，今归周氏海红精舍",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "小檀栾主。郁郁长埋秋草去。古镜纷飞。镜拓零星影亦稀。",
      "心香不灭。化作海红帘底月。磨洗生春。照见鸳鸯梦里身。"
    ]
  },
  {
    "id": "adcfe4dbf82f0834b8caf08de3548af6",
    "title": "醉太平·怀沧叟",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "时危信稀。思多梦肥。祝他寿考维祺。比君家叶飞。",
      "闲吟懒题。柔毫懒挥。伊余闭却荆扉。向窝中静栖。"
    ]
  },
  {
    "id": "adcfe4dbf82f08347aff48e8728efb7c",
    "title": "望江南六十四阕",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "山庐好，得似古人无。虽逊南阳桑百本，却超彭泽柳千株。",
      "多少不妨殊。"
    ]
  },
  {
    "id": "adcfe4dbf82f08344334969f340e8736",
    "title": "蝶恋花",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "异梦同衾栖不稳。万唤千呼，未许檀郎吻。恨在心头谁耐忍。空劳蝶使相牵引。",
      "明月匡庐私合卺。帘外凄风，帘内红霞衬。手掠云鬟兼雾鬓。一场恩怨深深印。"
    ]
  },
  {
    "id": "adcfe4dbf82f0834e429ae79f47ef17c",
    "title": "如梦令",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "春水一池吹皱。憔悴芳容顿瘦。忽地起秋风，入骨凄寒真够。",
      "还又。还又。弱质未堪消受。"
    ]
  },
  {
    "id": "adcfe4dbf82f08343d5dc13254a9b601",
    "title": "卖花声",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "煮玉到黄粱。没处商量。焦头烂额此何殃。火里魂归愁只翼，痛澈肝肠。",
      "憔悴损红妆。雏哺成行。胡儿枉说有情郎。雨湿郊原花黯淡，人替埋香。"
    ]
  },
  {
    "id": "adcfe4dbf82f08348e9bed3e0171b565",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "云外朱楼路欲迷。天阴容易日沉西。可怜月色更凄其。",
      "鹦鹉前头空解语，蜻蜓无翼不能飞。魂销香草美人兮。"
    ]
  },
  {
    "id": "adcfe4dbf82f08348e9bed3ed9cf73bd",
    "title": "浣溪纱",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "画笔谁传顾恺之。云容黯淡佛容慈。众生苦恼定应知。",
      "瓶水倾翻能作浪，杨枝斜插亦生姿。度登彼岸在何时。"
    ]
  },
  {
    "id": "adcfe4dbf82f0834fff30668e60b1688",
    "title": "减兰·前题",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "娇姿玉色。到死犹闻花气息。白发红颜。郎自生还妾化烟。",
      "芳魂何托。一点灵犀通杳漠。身去心留。海水茫茫万古愁。"
    ]
  },
  {
    "id": "adcfe4dbf82f0834a8a296876d3f0194",
    "title": "减兰·姚叟虞琴为我写山庐好词意，作梅兰各一枝，以小词报之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "开函一笑。写得梅兰双绝妙。我不如公。只爱狸奴玩意同。",
      "老人眉寿。兼问宛如无恙否。一样堪夸。闻说娘儿字小花。"
    ]
  },
  {
    "id": "adcfe4dbf82f08341f2fd6a42ddf3b83",
    "title": "望江南李次公将往福州，余以望江南拙词一册为贻，次公并索赠言，因即填此调一阕媵之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "闽中好，此去合题诗。极乐岩前应极乐，相思岭上可相思。",
      "函札莫迟迟。"
    ]
  },
  {
    "id": "adcfe4dbf82f0834ba1b8ff6dbad962d",
    "title": "竹香子·癸未海滨修禊图，前余已三次题咏，今又布景添画童子三人于中，尤觉光彩夺目。爰再填小词二阕以赠画师郑君慕康，并博诸老一笑",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "上巳风光无数。杨柳丝丝如舞。偶然修禊仿兰亭，未必人非古。",
      "三绝画名家，一曲吟梁父。诗情不似永和年，各有奇怀吐。"
    ]
  },
  {
    "id": "adcfe4dbf82f0834ba1b8ff6ed0ebf70",
    "title": "竹香子·癸未海滨修禊图，前余已三次题咏，今又布景添画童子三人于中，尤觉光彩夺目。爰再填小词二阕以赠画师郑君慕康，并博诸老一笑",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "煮茗提壶花畔。修竹梧桐葱茜。平添童子二三人，顿觉春光满。",
      "境不别仙凡，童叟无须辨。待他青鬓尽如银，定卜河清见。"
    ]
  },
  {
    "id": "adcfe4dbf82f0834903b0c635baeefcf",
    "title": "菩萨蛮·戊子浴佛日，怀超社第三次集同人于玉皇道院，余未有诗，以小词记之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "荐樱佳节风初暖。苍茫怀古难排遣。院静似萧辰。相偕十二人。",
      "澡身尘垢去。尽是同心侣。愿乞佛恩慈。肝肠洗涤时。"
    ]
  },
  {
    "id": "adcfe4dbf82f0834aef833f83ceba79a",
    "title": "卜算子·秦淮听孙观宝唱大鼓，以小词赏之",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "唤起秣陵秋，响遏行云度。清脆莺声沥耳圆，一串珠喉吐。",
      "檀板左轻敲，右击冬冬鼓。振得全神顾盼时，皓腕频频露。"
    ]
  },
  {
    "id": "adcfe4dbf82f0834c00c01600995dffc",
    "title": "浪淘沙·题侣云居山水遗墨册",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "木落洞庭声。恻恻寒生。暝烟无语夕阳明。远树秋山增百感，淡墨描成。",
      "椎髻葛衫轻。思也凋零。含毫点笔不胜情。一叶扁舟人一个，如许凄清。"
    ]
  },
  {
    "id": "adcfe4dbf82f083454ed8d968e522955",
    "title": "十六字令题孙绮芬绮芬浪墨",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "芬。好语如珠粒粒匀。推敲定，风雨闭闲门。"
    ]
  },
  {
    "id": "adcfe4dbf82f083471bf7377bd20c135",
    "title": "眼儿媚·有怀苔萍女史，并示子潇芳洲",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "而今风雨更凄迷。螓首那堪回。狂飘飞絮，相思空寄，肠断归期。",
      "一灯如豆沉沉梦，何处听荒鸡。巢痕难觅，天涯地角，燕子都非。"
    ]
  },
  {
    "id": "adcfe4dbf82f0834acfcb3c61f2ee2b4",
    "title": "菩萨蛮·魏育盦见示诗稿，读竟，以小词奉题",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "几生修到扬州住。征鸿本是衡阳侣。裙屐与琴尊。风流昔日春。",
      "萍踪来海上。吟啸声犹宕。一卷育盦诗。沧桑不可思。"
    ]
  },
  {
    "id": "adcfe4dbf82f083476a0f82e4802e730",
    "title": "水调歌头·寄欿庐安庆",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "今日是何世，今岁是何年。君看变幻如许，掩袂复奚言。依旧飞还退鹢，对影魂销黯黯，浪拍夕阳天。回首见帆远，底处似乡园。",
      "旅怀积，千叠巘，逼镫前。谁教异地明月，偏向此时圆。尽许高歌破闷，那用忧愁自苦，得过且安便。但愿人长寿，万事付云烟。"
    ]
  },
  {
    "id": "adcfe4dbf82f083439e3eaa7ede6565e",
    "title": "浣溪沙·嘉兴钱氏先德文端东麓警石恭勤诸公遗简七通，皆言称贷事，贤嗣冲甫丈汇拓征题",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "争说禾中第一家。簪缨厚泽更无加。吉光奕叶尽堪夸。",
      "贷粟釜鬻皆典雅，言钱笺启总高华。清贫况味似梅花。"
    ]
  },
  {
    "id": "adcfe4dbf82f0834618857097be53789",
    "title": "阮郎归·周生梦庄见余旧藏清仪老人金石手稿，中有君子耆老册一种，因为订正，更一再续辑得百人，加弁语见贻祝我，可感也。生好佛学，而耽倚声，于金石亦素研治，其所钤章曰“海红精舍”，曰“鸳鸯同梦楼”，皆极雅趣",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "斯人款款朴而妍。情殷金石坚。多承善颂续疑年。清仪耆老编。",
      "香一炷，篆痕绵。填词兼学禅。鸳鸯同梦佛同欢。海红帘底眠。"
    ]
  },
  {
    "id": "adcfe4dbf82f08346b29b89082e0c9c2",
    "title": "减兰·鹓雏以所著红豆书屋近词见示，赏以小词",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "深情如是。愿种漫天红豆子。两字相思。葬向心头一点痴。",
      "春风微逗。何事干卿池水皱。幽梦迢迢。酒浅愁深骨也销。"
    ]
  },
  {
    "id": "adcfe4dbf82f083470761a67679c2c15",
    "title": "暗香·落梅",
    "authorName": "高燮",
    "authorId": "adcfe4dbf82f0834d1457b72d1457b72",
    "dynasty": "清",
    "content": [
      "空劳怅望。向水边篱落，闲寻闲访。偏是东风，桃李枝枝各争放。",
      "今日与君言别，眼看这、波翻雪浪。但撩来、花片零星，一例深深葬。",
      "海样情无量。更取烹茶，涤将肺脏。痴怀谁谅。细嚼残英空半晌。",
      "我自替伊凄怆。非欲避、百花头上，不忍见奈何天，繁华万状。"
    ]
  },
  {
    "id": "adcfe4dbf8301b0716ac31a9db9f2f7d",
    "title": "声声慢·题风木图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "萧萧瑟瑟。惨惨悽悽，呜呜哽哽咽咽。一片秋阴，摇弄晚天如墨。三丝两丝细雨，更助它、白杨风急。雁过也，遍寒林、尽是断肠声息。",
      "有客天涯孤立。回首望、高堂更无人一。寒食梨花，麦饭几曾亲社。空含两行血泪，洒枯枝、点点滴滴。待反哺，学一个、乌鸟不得。"
    ]
  },
  {
    "id": "adcfe4dbf8301b07b51c3208411d69de",
    "title": "霜天晓角·赋素心兰",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "独秀瑶林。雪侵香争禁。雪尚风吹得化，吹不转、是春心。",
      "云阴莫寻。寻时云更深。人自爱花心素，花岂为、要知音。"
    ]
  },
  {
    "id": "adcfe4dbf8301b07a1608ca2e34ebfe7",
    "title": "苏幕遮·送春寄子潇",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "绿阴深，深院闭。怕倚阑干，春在斜阳里。几片飞花才到地。多事东风，又促飞花起。",
      "篆丝长，帘影细。一径无人，遮断春归计。纵□留春春去矣。点点杨花，还替花垂泪。"
    ]
  },
  {
    "id": "adcfe4dbf8301b075071d8fc7bca9aa0",
    "title": "忆真妃题墨梅",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "墨痕淡到如诗。瘦横枝。绝似孤山风雪、立多时。",
      "清如许。寒无语。少人知。惟有隔溪明月、最相思。"
    ]
  },
  {
    "id": "adcfe4dbf8301b079222691b4085dd67",
    "title": "踏莎行·桐阴双美图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "石抱池清，阑纡径碧。苍苔一片秋无迹。双鬟何处觅诗情，秋声已在梧桐叶。",
      "小语骈肩，幽吟比舌。不知心可同如结。两心惟有月明知，何曾肯对西风说。"
    ]
  },
  {
    "id": "adcfe4dbf8301b070fa502d2adf2e428",
    "title": "减字木兰花·咏翠云草",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "幽情一簇。脱尽窗前颜色熟。是夕阳天，袅袅秋罗欲化烟。",
      "缓寻休蹴。不比春痕随意绿。就是天边，如此娇霞亦可怜。"
    ]
  },
  {
    "id": "adcfe4dbf8301b07d48cbbc97ee57fa7",
    "title": "天仙子·宛仙属题墨水仙",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "一片潇湘间白碧。飞过寒香春欲湿。仙人元自不知春，波愁绝。云愁绝。弹到哀弦声更彻。",
      "沧海迢迢归未得。却向人间凄独立。夜深不语奈情何，心无迹。魂无迹。月落天空何处觅。"
    ]
  },
  {
    "id": "adcfe4dbf8301b07bfe797dab5ae3767",
    "title": "捣练子·忆梅",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "山杳杳，雪深深。不露枝头一点心。踏遍洞天春似梦，去年今日到如今。"
    ]
  },
  {
    "id": "adcfe4dbf8301b07a014bc54f723f1d3",
    "title": "齐天乐·题潘榕皋农部归帆图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "片帆挂起秋风急，载得一船秋思。两岸青山，数株老树，不似软红尘世。归心何驶。把雨笠烟蓑，从容料理。笑指莼鲈，樽前尚有故乡味。",
      "朝衫这回换却，问沙鸥渚鹭，盟成还未。橹带云深，蓬穿月淡，清福能修如此。中流不系。任花满长安，香难薰醉。莫又东山，重催安石起。"
    ]
  },
  {
    "id": "adcfe4dbf8301b07634172c2736fa308",
    "title": "被花恼题宛仙落梅便面",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "东风作意酿轻寒，帘外谢池春晓。香雪枝头剩多少。一分是病，三分是恨，瘦得诗难肖。情脉脉，思冥冥，自将疏影怜清沼。",
      "长记乍相逢，生怕朝云去时早。参横月落，几曲阑干，处处思量到。问青溪流梦去谁边，争留得、闲愁共波绕。撇不下，一幅罗浮春恨稿。"
    ]
  },
  {
    "id": "adcfe4dbf8301b0757871ff6e6faf19f",
    "title": "壶中天归佩珊雨窗填词图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "水云如墨，弄秋阴、酿出一天诗意。恰好个人新病起，愁又挟秋而至。草褪红心，苔酣绿发，绣遍凄凉地。帘儿风揭，窗儿却被风闭。",
      "一任小女题糕，双鬟送酒，有甚闲情致。只看雨零蕉叶上，悟出美人前世。痴惜花魂，娇怜蝶病，减尽眉边翠。掷□而起，干卿毕竟何事。"
    ]
  },
  {
    "id": "adcfe4dbf8301b07dde8331bb3f13e4b",
    "title": "虞美人·周服卿莲渚文禽图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "芳塘长遍相思草。水亦潆洄抱。花花叶叶总相依。护住文禽一对、不分飞。",
      "剖开莲子拗残藕。离别从来有。人天欢喜此图中。那识江湖萧瑟、有秋风。"
    ]
  },
  {
    "id": "adcfe4dbf8301b07d10b0ace6220a30e",
    "title": "洞仙歌·陈云伯大令秋雪渔庄图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "西溪西去，荡溪光如雪。道是梅花未堪折。有不成、村落三两渔家，刚占却，一片冷云秋窟。",
      "掉头吾去矣，料理烟蓑，载取樵青好浮宅。生怕白鸥知、屑屑秋声，偏摇破、水天空碧。问同是、渔郎棹舟回，比晋代、桃花阿谁幽绝。"
    ]
  },
  {
    "id": "adcfe4dbf8301b0778810f0ae8b6be13",
    "title": "琵琶仙席芍阶姬人黄花比瘦遗照",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "人淡如秋，抱清影，瘦与黄花为伴。剜翠同住寒山，冰纹奈弦断。生撇下、红绡玉舞，数锦瑟、年华刚满。寄恨春篱，珊珊琼佩，凉月分半。",
      "还记取、称药添香，为夫婿、沉疴礼星汉。消却一奁秾翠，付霜边愁管。纵觅得、前番獭髓，定难医、蝶梦春短。想见鹦鹉无声，夜虫悽怨。"
    ]
  },
  {
    "id": "adcfe4dbf8301b0771b1696b4ab7bb48",
    "title": "菩萨蛮·屈宛仙、叶苕芳合写春兰秋菊图",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "群芳各占春秋妙。芭蕉雪里人争笑。画手是凡才。非时不并开。",
      "仙心无隔碍。合写如相爱。好在不同时。同时转不奇。"
    ]
  },
  {
    "id": "adcfe4dbf8301b079e75e178539bd28a",
    "title": "采桑子·雨窗怀餐花",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "经旬小别难相见，细雨如烟。昏昼如年。不是怀人也只眠。",
      "料应一样抛书倦，眉重鬟偏。致冷情妍。瘦比秋花更可怜。"
    ]
  },
  {
    "id": "adcfe4dbf8301b07da0420a2957276aa",
    "title": "菩萨蛮·题谢雪卿绣馀遗草",
    "authorName": "席佩兰",
    "authorId": "adcfe4dbf8301b07d1457b72d1457b72",
    "dynasty": "清",
    "content": [
      "绿窗解道因风句。果然命薄如风絮。诗谶忒匆匆。还思得再逢。",
      "它生须带福。修到梅花足。只似雪聪明。休如雪易倾。"
    ]
  },
  {
    "id": "adcfe4dbf835425a8e7285a898a35c43",
    "title": "凤凰台上忆吹箫·赠邻女韩西",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "寸寸微云，丝丝残照，有无明灭难消。正断魂魂断，闪闪摇摇。望望山山水水，人去去，隐隐迢迢。从今后，酸酸楚楚，只似今宵。",
      "青遥。问天不应，看小小双卿，袅袅无聊。更见谁谁见，谁痛花娇？谁望欢欢喜喜，偷素粉，写写描描？谁还管，生生世世，夜夜朝朝。"
    ]
  },
  {
    "id": "adcfe4dbf835425af32f182e83682c9b",
    "title": "浣溪沙",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "暖雨无情漏几丝。牧童斜插嫩花枝。小田新麦上场时。",
      "汲水种瓜偏怒早，忍烟炊黍又嗔迟。日长酸透软腰支。"
    ]
  },
  {
    "id": "adcfe4dbf835425a6ffdaf8a1ba55006",
    "title": "望江南",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "春不见，寻过野桥西。染梦淡红欺粉蝶，锁愁浓绿骗黄鹂。",
      "幽怅莫重提。"
    ]
  },
  {
    "id": "adcfe4dbf835425a6ffdaf8a39c1c2d7",
    "title": "望江南",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "人不见，相见是还非。拜月有香空惹袖，惜花无泪可沾衣。",
      "山远夕阳低。"
    ]
  },
  {
    "id": "adcfe4dbf835425a4786f77b2f65250a",
    "title": "玉京秋·自题“种瓜小影”",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "眉半敛。春红已全褪，旧愁还欠。画中瘦影，羞人难闪。新病三分未醒，淡胭脂、空费轻染。凉生夜，月华如洗，素娥无玷。",
      "翠袖啼痕堪验。海棠边、曾沾万点。怪近来，寻常梳裹，酸咸都厌。粉汗凝香，蘸碧水、罗帕时揩冰簟。有谁念。原是花神暂贬。"
    ]
  },
  {
    "id": "adcfe4dbf835425ab56b2ab979a3ab34",
    "title": "二郎神·菊花",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "丝丝脆柳。袅破淡烟依旧。向落日秋山影里，还喜花枝未瘦。苦雨重阳挨过了，亏耐到、小春时候。知今夜、蘸微霜，蝶去自垂首。",
      "生受，新寒浸骨，病来还又。可是我、双卿薄幸，撇你黄昏静后。月冷阑干人不寐，镇几夜、未松金扣。枉辜却、开向贫家，愁处欲浇无酒。"
    ]
  },
  {
    "id": "adcfe4dbf835425ab505aa18c340de62",
    "title": "孤鸾病中",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "午寒偏准。早疟意初来，碧衫添衬。宿髻慵梳，乱裹帕罗齐鬓。忙中素裙未浣，褶痕边、断丝双损。玉腕近看如茧，可香腮还嫩。",
      "算一生、凄楚也拚忍。便化粉成灰，嫁时先忖。锦思花情，敢被爨烟薰尽。东菑却嫌饷缓，冷潮回、热潮谁问。归去将棉晒取，又晚炊相近。"
    ]
  },
  {
    "id": "adcfe4dbf835425a99fef6d9c441baec",
    "title": "惜黄花慢",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "碧尽遥天。但暮霞散绮，碎剪红鲜。听时愁近，望时怕远，孤鸿一个，去向谁边。素霜已冷芦花渚，更休猜、鸥鹭相怜。暗自眠。凤凰纵好，宁是姻缘。",
      "凄凉劝你无言。趁一沙半水，且度流年。稻粱初尽，网罗正苦，梦魂易警，几处寒烟。断肠可似婵娟意，寸心里、多少缠绵。夜未阑。便倦宿平田。"
    ]
  },
  {
    "id": "adcfe4dbf835425a9daedfcfb0d0f00b",
    "title": "凤凰台上忆吹箫·残灯",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "已暗忘吹，欲明谁剔，向侬无焰如萤。听土阶寒雨，滴破残更。独自恹恹耿耿，难断处、也忒多情。香膏尽，芳心未冷，且伴双卿。",
      "星星。渐微不动，还望你淹煎，有个花生。胜野塘风乱，摇曳渔灯。辛苦秋蛾散后，人已病、病减何曾。相看久，朦胧成睡，睡去还惊。"
    ]
  },
  {
    "id": "adcfe4dbf835425afeea5f249e8d09e8",
    "title": "薄幸咏疟",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "依依孤影。浑似梦、凭谁唤醒。受多少、蝶嗔蜂怒，漫说炎凉无准。怪朝来、有药难医，凄凉自整红炉等。总诉尽浓愁，滴乾清泪，冤煞娥眉不省。",
      "去过酉、来先午，偏放却、更深宵永。正千回百转，欲眠仍起，断鸿叫破残阳冷。晚山如镜。小柴扉静锁，愔愔残喘看看尽。春归望早，只恐东风未肯。"
    ]
  },
  {
    "id": "adcfe4dbf835425a54e0debe25403236",
    "title": "湿罗衣",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "世间难吐是幽情。泪珠咽尽还生。手捻残花，无言倚屏。",
      "镜里相看自惊。瘦亭亭。春容不是，秋容不是，可是双卿。"
    ]
  },
  {
    "id": "adcfe4dbf835425aac8a4d3976f16ac8",
    "title": "太常引",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "玉人愁道远行难。风雪怕衣单。日落到姬山。先去看、梅花倚阑。",
      "新词半卷，泪痕淹透，来与赵郎看。何忍便空还。第一夜、孤眠最寒。"
    ]
  },
  {
    "id": "adcfe4dbf835425a472857d58023d458",
    "title": "摸鱼儿·谢邻女韩西馈食",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "喜初晴、晚霞西现，寒山烟外青浅。苔纹干处容香履，尖印紫泥犹软。人语乱。忙去倚、柴扉空负深深愿。相思一线。向新月搓圆，穿愁贯恨，珠泪总成串。",
      "黄昏后，残热谁怜细喘。小窗风射如箭。春红秋白无情艳，一朵似侬难选。重见远。听说道、伤心已受殷勤饯。斜阳刺眼。休更望天涯，天涯只是，几片冷云展。"
    ]
  },
  {
    "id": "adcfe4dbf835425abc2a403d4ae4f616",
    "title": "春从天上来·梅花",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "自笑恹恹。费半晌春忙，去省花尖。玉容憔悴，知为谁添。病来分与花嫌。正腊衣催洗，春波冷、素腕愁沾。硬东风、枉寒香一度，新月纤纤。",
      "多情。满天坠粉，偏只累双卿，梦里空拈。与蝶招魂，替莺拭泪，夜深偷诵楞严。有伤春佳句，酸和苦，生死俱甜。祝花年。向观音稽首，掣遍灵签。"
    ]
  },
  {
    "id": "adcfe4dbf835425aa18c61b9f1f9fef0",
    "title": "春从天上来·饷耕",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "紫陌春情。慢额裹春纱，自饷春耕。小梅春瘦，细草春明，春田步步春生。记那年春好，向春燕、说破春情。到于今、想春笺春泪，都化春冰。",
      "怜春痛春春几，被一片春烟，锁住春莺。赠与春侬，递将春你，是侬是你春灵。算春头春尾，也难算、春梦春醒。甚春魔，做一春春病，春误双卿。"
    ]
  },
  {
    "id": "adcfe4dbf835425ab88f1c0d26d2d4f5",
    "title": "一剪梅",
    "authorName": "贺双卿",
    "authorId": "adcfe4dbf835425a0efbe980c4492cbe",
    "dynasty": "清",
    "content": [
      "寒热如潮势未平。病起无言，自扫前庭。琼花魂断碧天愁，推下凄凉，一个双卿。",
      "夜冷荒鸡懒不鸣。拟雪猜霜，怕雨贪晴。最闲时候妾偏忙，才喜双卿，又怒双卿。"
    ]
  },
  {
    "id": "adcfe4dbf8b7175b9579196e35ec3873",
    "title": "如梦令·鹦鹉",
    "authorName": "吴瑗（文青）",
    "authorId": "adcfe4dbf8b7175bd1457b72d1457b72",
    "dynasty": "清",
    "content": [
      "本是乌衣伴侣。不学文鹥沙渚。偶尔寄寒庑，消受酸风苦雨。",
      "无语。无语。犹自解怜毛羽。"
    ]
  },
  {
    "id": "adcfe4dbf8b7175be429ae791623507f",
    "title": "如梦令",
    "authorName": "吴瑗（文青）",
    "authorId": "adcfe4dbf8b7175bd1457b72d1457b72",
    "dynasty": "清",
    "content": [
      "何处仙车缥缈。枝上莺传花老。会晤有今朝，莫道相逢迟早。",
      "留笑。留笑。误认天台休恼。"
    ]
  },
  {
    "id": "adcfe4dbf8b7175be429ae7957dc17d7",
    "title": "如梦令",
    "authorName": "吴瑗（文青）",
    "authorId": "adcfe4dbf8b7175bd1457b72d1457b72",
    "dynasty": "清",
    "content": [
      "不是胭脂窈窕。莫认花容月貌。静冷月明中，断绝红尘音耗。",
      "懊恼。懊恼。何似鹦哥睡早。"
    ]
  },
  {
    "id": "adcfe4dbf8b7175b3a5476399e491ca2",
    "title": "壶天晓红豆",
    "authorName": "吴瑗（文青）",
    "authorId": "adcfe4dbf8b7175bd1457b72d1457b72",
    "dynasty": "清",
    "content": [
      "艳比鲛人泪颗，光交帝网珠丝。根苗何处种相思。不道相思是此。",
      "鹦鹉啄残何有，珊瑚碾就无疑。随人抛掷本如斯。但少记歌娘子。"
    ]
  },
  {
    "id": "adcfe4dbf91323db65269cd08743b104",
    "title": "暗香·和张笔芳梅花词",
    "authorName": "张屯",
    "authorId": "adcfe4dbf91323dbd1457b72d1457b72",
    "dynasty": "清",
    "content": [
      "溶溶夜色。向苔阶小立，临风横笛。香袭素裾，珠蕊盈盈忍攀摘。最爱孤林淡月，写清韵、疏帘吟笔。卷绣幕，玉蝶飞来，春影堕文席。",
      "南国，境沉寂。正瘐岭梦回，冻雪犹积。翠弦欲泣，历尽冰霜不堪忆。还剩一枝瘦骨，疏竹外、石寒溪碧。闲看取、潇洒致，冷情自得。"
    ]
  },
  {
    "id": "adcfe4dbf91d4b529b02ba6d52fbb9e7",
    "title": "菩萨蛮",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "绮窗香暖屏山掩。菱花半照愁蛾敛。绣线怯衣单。鹃啼风雨寒。",
      "远山眉翠薄。素靥辉珠箔。红袖倚花枝。亭亭三五时。"
    ]
  },
  {
    "id": "adcfe4dbf91d4b529b02ba6d7a98abf9",
    "title": "菩萨蛮",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "象床触响钗梁凤。娇莺唤断春闺梦。裙衩映垂杨。曾惊游冶郎。",
      "一从春色去。玉貌浑非故。夫婿是浮云。愁风愁水频。"
    ]
  },
  {
    "id": "adcfe4dbf91d4b529b02ba6d8c9aaeee",
    "title": "菩萨蛮",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "深宫柳色慵眠起。章台夹道车如水。付与可怜春。房栊藏玉人。",
      "绿苔缘砌上。燕啄铜铺响。残醉醒还迷。门前闻马嘶。"
    ]
  },
  {
    "id": "adcfe4dbf91d4b529b02ba6dc350d6cb",
    "title": "菩萨蛮",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "朱弦掩抑声如诉。钿蝉金雁飞无数。人去几时回。行云何处来。",
      "画栏团曲曲。敲折搔头玉。花老郁金堂。闲熏沉水香。"
    ]
  },
  {
    "id": "adcfe4dbf91d4b52bc2c755caabf3056",
    "title": "长亭怨慢·霜风渐尽，书和廉卿",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "又消受、江枫低舞。几遍清霜，落红盈路。返照苍茫，乱山憔悴黯无绪。怅花吹絮。曾目送，春风去。往日倚楼人，早领略、芳容愁苦。",
      "薄暮。望昏鸦宿雁，却向隔城烟树。长亭载酒，道休负、别时言语。记得是豆蔻梢头，怕回首、寻芳前度。奈一晌停车，林际叶声如雨。"
    ]
  },
  {
    "id": "adcfe4dbf91d4b5239d46926c8c235e0",
    "title": "丑奴儿慢",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "晴云做暖，如睡寒山初醒。尚留得婆娑衰柳，忍记青青。几点芦花，误看飞絮化浮萍。霜林深处，残红未了，一样飘零。",
      "浅水渺茫，画船归后，箫鼓都停。问吹笛、楼头人去，记否丁宁。省识春风，踏歌扶醉上湖亭。而今依旧，青衫中酒，落照西泠。"
    ]
  },
  {
    "id": "adcfe4dbf91d4b522ee238bf7902c00c",
    "title": "摸鱼儿",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "悄无人、绣帘垂地，轻寒恻恻如许。东风送暖衣才卸，还又绕楼疏雨。春好处。怕落了梅花，便算青春暮。红儿笑语。道薜荔墙根，秋千索下，芳草绿无数。",
      "天涯远，不断行云去去。征鸿妆计休误。红桥双屐芹泥滑，寂寞踏青游侣。从闲阴，任折柳听莺，年少判虚度。怀人正苦。更卷起重帘，芜烟漠漠，斜日暗南浦。"
    ]
  },
  {
    "id": "adcfe4dbf91d4b52a8829879b7b7e941",
    "title": "摸鱼儿·用稼轩韵自题复堂填词图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "唱潇潇、渭城朝雨。轻尘多少飞去。短衣匹马天涯客，遥见乱山无数。留不住。又只恐飘零，长剑悲岐路。旧时笑语。待寄与知心，被风吹断，晓梦托萍絮。",
      "瑶琴上，曲调金徽早误。深宫人复谁妒。一弦一柱华年赋。但有别情吟诉。鸲鹆舞。已草草青春，红袖归黄土。斜阳太苦。独自上高楼，迷离望眼，不见送君处。"
    ]
  },
  {
    "id": "adcfe4dbf91d4b5225eb6af71a006785",
    "title": "清平乐",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "东风吹遍。稚柳垂青浅。云树朦胧千里远。望见高楼不见。",
      "楼前塞雁飞还。愁边多少江山。忍把棉衣换了，玉梅花下春寒。"
    ]
  },
  {
    "id": "adcfe4dbf91d4b5200c01a7a9c939e18",
    "title": "清平乐·用樊橄韵题溪楼延月补图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "溪光月浣。楼上秋深浅。镜槛幽花开落半。情思巷中徒满。",
      "百季艳冷愁荒。卷头点笔生凉。飞过轻鸿片片，皱波旧影难藏。"
    ]
  },
  {
    "id": "adcfe4dbf91d4b52ce6e5766b57a68b3",
    "title": "青衫湿",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "春来未有晴时候，风雨闭重门。今朝折柳，明朝飞絮，几个黄昏。",
      "一灯上了，帘前瘦影，销也无魂。青衫湿处，看来却似，点点啼痕。"
    ]
  },
  {
    "id": "adcfe4dbf91d4b528dfef58e36af3a43",
    "title": "湘春夜月·今年春初，薛先生偕秦观察、杨太守送吴少宰于超山，有《梅边送客图》纪事，予以五月九日之官秀州，雨后过山下，梅林阴阴，感赋此解",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "忒迷离，几番风雨花朝。剩有一片芳尘，浑望断红桥。燕子绕梁飞遍，为怕伊憔悴，替垒香巢。早长亭折柳，天涯尽处，春去难招。",
      "空阶夜色，弯弯月冷，罗袂飘摇。天末风生，吹皱了、浣纱溪水，溅上夭桃。一襟红泪，照往时、鬓影萧条。算此际，有愁人似我、朱楼缥缈，无寐吹箫。"
    ]
  },
  {
    "id": "adcfe4dbf91d4b52122f9135ac6525b2",
    "title": "湘春夜月",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "度芳洲，绿波碧草茫茫。便觉一片春情，分付与离觞。人在万梅花下，耐几分风雪，有几分香。却画桡载酒，邮亭折柳，别绪方长。",
      "青袍似草，飘零词笔，禅鬓苍苍。玉笛声中，吹起了、恋香双羽，花落江乡。修眉镜暗，等甚时、重照梅妆。算再到，只空枝月影、宵深漏断，还上船窗。"
    ]
  },
  {
    "id": "adcfe4dbf91d4b5218f4cd9548102386",
    "title": "双双燕·绿阴词同廉卿作用梅溪韵",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "渐花事了，数寒食清明，断红香冷。人家绿暗，晓树后堂枝并。行到荒台废井。正天气阴晴难定。栏干竟日沉沉，镜里双鬟留影。",
      "幽径。罗衣露润，怪叶底声圆，乳莺轻俊。韦郎归也，莫是暮云催暝。刚许眠琴坐稳。算分付寻芳音信。娇病最怯春寒，雨过琐窗还凭。"
    ]
  },
  {
    "id": "adcfe4dbf91d4b52d4b081e480dce365",
    "title": "苏幕遮",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "绿窗前，红烛底，小拨檀槽，月荡凉烟碎。夜静衔杯风细细。吹上罗襟，仍是相思泪。",
      "病谁深，春似醉。陌上桃花，门内先憔悴。梦到高楼星欲坠。零露无声，冷入空闺里。"
    ]
  },
  {
    "id": "adcfe4dbf91d4b52f2e03f93ac222995",
    "title": "青门引",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "人去栏干静。杨柳晓风初定。芳春此后莫重来，一分春少，减却一分病。",
      "离亭薄酒终须醒。落日罗衣冷。绕楼几曲流水，不曾留得桃花影。"
    ]
  },
  {
    "id": "adcfe4dbf91d4b5249bf36676433ca53",
    "title": "南浦",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "杯行渐尽，便天涯，芳草送征轮。此去看花得意，休念酒边人。不是马前风雨，是临岐，别泪洒纷纷。只依然云树，无多烟水，一样动离魂。",
      "我是近来消瘦，最恹恹，伤别复伤春。怨杀浣纱溪水，不照旧罗裙。日暮归鸦飞尽，剩河桥，独立病中身。问翠衾何处，绿芜无语已黄昏。"
    ]
  },
  {
    "id": "adcfe4dbf91d4b5276627b92845cdad0",
    "title": "洞仙歌·栏干溅碧",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "栏干溅碧，叠苔痕多少。芳树阴阴断啼鸟。记簪榴日暖，折柳风疏，妆镜畔，敛袖愁蛾淡扫。",
      "陌头新燕去，烟雨无情，遮断香车往来道。徐起拂青琴，弦上尘生，凭传语知音归早。怕此去、秋声满江亭，剩把酒登楼，乱鸿衰草。"
    ]
  },
  {
    "id": "adcfe4dbf91d4b52c4918eb790fa70e6",
    "title": "洞仙歌·初秋",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "杨枝弄碧，系天涯心眼。几日凉风便零乱。画桥边，一片流水无声，人独立，暮角将愁吹断。",
      "春城烟雨里，如梦帘栊，曾拂檐花笑相见。我已厌闻歌，玉笛苍凉，又吹起十年清怨。问采采、芙蓉隔西洲，却树下门前，为谁留恋。"
    ]
  },
  {
    "id": "adcfe4dbf91d4b5297b5b8dab5857065",
    "title": "满庭芳",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "花是将离，曲成怜子，心情不似当年。桃笙选梦，绿酒说从前。满地萝阴似水，无人到、斗草栏边。风初起、池萍点点，摇荡不成圆。",
      "闻蝉。杨柳外，乍调脆管，半涩新弦。试重问齐宫，旧事谁传。消受晚来风露，离亭树、淡欲生烟。声徐歇，高楼微月，翠袖隔重帘。"
    ]
  },
  {
    "id": "adcfe4dbf91d4b52154effbdfb8988d5",
    "title": "浪淘沙",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "栏槛雨丝柔。锦树当楼。芙蓉零乱作深秋。不信浮云从此去，都是离愁。",
      "酒尽暮江头。怕听箜篌。青袍多少泪痕留。残月杏花帘幕下，往日风流。"
    ]
  },
  {
    "id": "adcfe4dbf91d4b52154effbdb8856186",
    "title": "浪淘沙",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "杨柳暮萧条。风雨潇潇。别时春水满河桥。几日江南鸿雁到，燕子辞巢。",
      "玉树向人凋。角枕无聊。啼痕新旧总难销。楼上黄昏帘不卷，明月今宵。"
    ]
  },
  {
    "id": "adcfe4dbf91d4b52154effbde7501d21",
    "title": "浪淘沙",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "未雨已沉沉。帘外轻阴。澹黄柳色望中深。一片东风吹乍起，江上愁心。",
      "倦眼阻登临。袖手闲寻。云愁海思两难禁。百草千花浑不解，独自沉吟。"
    ]
  },
  {
    "id": "adcfe4dbf91d4b52154effbd8e95ad95",
    "title": "浪淘沙",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "芳意久阑珊。病卧江关。绿波芳草强留欢。盼得春来春又老，如此春寒。",
      "风雨更漫漫。烛灺香残。一声笛唱念家山。庭院无人花有泪，孤负雕栏。"
    ]
  },
  {
    "id": "adcfe4dbf91d4b52a6631786ca028c39",
    "title": "更漏子",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "酒杯停，人语细。月午绣帘垂地。收玉钿，卷罗衣。海棠憔悴时。",
      "清漏断，回肠转。谁道秋宵更短。才半晌，又三更。疏灯闻雁声。"
    ]
  },
  {
    "id": "adcfe4dbf91d4b52c2ebbe3b5ffdf4ea",
    "title": "鹧鸪天",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "城阙烟开玉树斜。几重帘幕醉流霞。井华曾照翩翩袖，巷口疑闻隐隐车。",
      "芳草地，玉人家。女儿生是断肠花。西风只在高楼上，吹澹文窗旧日纱。"
    ]
  },
  {
    "id": "adcfe4dbf91d4b52c2ebbe3bfb721547",
    "title": "鹧鸪天",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "绿酒红灯漏点迟。黄昏风起下帘时。文鸳莲叶成漂泊，幺凤桐花有别离。",
      "云澹澹，雨霏霏。画屏闲煞素罗衣。腰支眉黛无人管，百种怜侬去后知。"
    ]
  },
  {
    "id": "adcfe4dbf91d4b5211a4cf898c2cb05b",
    "title": "芳草·送别",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "问西风，玉阶芳草，门前便是天涯。骊歌听唱彻，漫持残酒，泪满金杯。罗衣亲拂拭，恋馀香、曾入侬怀。暂握手匆匆，不语斜日楼台。",
      "频催。满堂丝竹，离亭畔、恁许徘徊。登车还在眼，玉容憔悴损，首莫轻回。银屏人寂寂，有年时、明月重来。算此后、翠衾梦断，梦亦疑猜。"
    ]
  },
  {
    "id": "adcfe4dbf91d4b520b376b4468bb5cd1",
    "title": "金缕曲·江干待发",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "又指离亭树。恁春来、消除愁病，鬓丝非故。草绿天涯浑未遍，谁道王孙迟暮。肠断是、空楼微雨。云水荒荒人草草，听林禽，只作伤心语。行不得，总难住。",
      "今朝滞我江头路。近篷窗、岸花自发，向人低舞。裙衩芙蓉零落尽，逝水流年轻负。渐惯了、单寒羁旅。信是穷途文字贱，悔才华，却受风尘误。留不得，便须去。"
    ]
  },
  {
    "id": "adcfe4dbf91d4b52568a1c4f85d8ad4b",
    "title": "金缕曲·离思无昏晓",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "离思无昏晓。不分明、东风吹断，旧时颦笑。疏雨重帘烟漠漠，花色雨中新好。又只怕、人随花老。珍重乍来双燕子，问玉骢，何处嘶芳草。腰带减，更多少。",
      "春衫裁剪浑抛了。盼长亭、行人不见，飞云缥缈。一纸音书和泪读，却恨眼昏字小。见说是、天涯春到。梦倚房栊通一顾，奈醒来，各自闲烦恼。知两地，怨啼鸟。"
    ]
  },
  {
    "id": "adcfe4dbf91d4b52cbfd35520b31fe0e",
    "title": "金缕曲·唐郪月夜怀劳平甫",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "木叶飞如雨。绕空舟、惟闻暗浪，悄无人语。篷背新霜侵衣袂，冷压釭花不吐。料此际、微吟闭户。三径萧萧蓬蒿满，记从前，裙屐欢难补。春去也，惜迟暮。",
      "飘零我亦泥中絮。叹明明、入怀月色，夜深还去。芳草变衰浮云改，况复美人黄土。算生作、有情原误。莫倚平生丹青手，看寻常，颜面皆行路。哀与乐、等闲度。"
    ]
  },
  {
    "id": "adcfe4dbf91d4b527e2500b3ec692aa8",
    "title": "金缕曲·野水用顾蒹塘庄眉叔唱和韵",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "野水方清浅。拂篷窗、暮云如盖，一痕流电。昨日牵舟今帆下，绝似风前花片。惭愧杀、红襟新燕。杨柳层层深似幄，笑闺中，坐老闲针线。春梦好，那堪选。",
      "丝繁絮乱征衣点。化浮萍、依然身世，者番驱遣。玉笛暗飞人何处，冷落旧家闲院。更谁倚、乘鸾双扇。秦女但留颜色在，待逢他，箫史开生面。天一笑、雨声遍。"
    ]
  },
  {
    "id": "adcfe4dbf91d4b523330233653360eaf",
    "title": "金缕曲·和蒙菽",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "怊怅题襟集。恁无端、渭城折柳，离歌三叠。待我归来猿鹤笑，杯酒难忘夙昔。曾记得、落花如雪。重向西园图画里，共故人，商略藏山丛。寻烟语，一双屐。",
      "十季乡思南屏鲫。怕回头、秋林禊饮，伤心非一。天末凉风衣带缓，赢得苍茫独立。只旧雨、相逢相惜。结个三休亭子好，便讨春，结夏同将息。知足传、点君笔。"
    ]
  },
  {
    "id": "adcfe4dbf91d4b521f2ab3809744e936",
    "title": "金缕曲·题叆叇轩主瑶台小咏",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "我已飘零后。向天涯、何堪重忆，凤城尊酒。不分推排成老辈，恁许莺花依旧。休采撷、江南红豆。谁说芭蕉坚固树，只生生，种得相思够。诗句枉，故人口。",
      "君知作达观空否。问往日、云愁海思，先生乌有。一剑年年磨不厌，潦倒健儿身手。空赢得、花前敛袖。书札长安都冷落，怕西山，也似人消瘦。堆案是、楞伽咒。"
    ]
  },
  {
    "id": "adcfe4dbf91d4b52d4ae3ff34319944a",
    "title": "东风第一枝",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "省识花风，惊回梦雨，轻寒恰又轻暖。断魂红袖香残，半醒翠尊酒浅。空阶竹影，又讶是、青袍微展。正故园、数点幽花，欲寄一枝人远。",
      "从别后，帐中泪眼。知忆否，楼头素面。惨凄晓镜孤莺，冷落旧巢旅燕。虚帘钩起，有一片、柔肠同卷。便好春、过了江南，怕过往时庭院。"
    ]
  },
  {
    "id": "adcfe4dbf91d4b52c40c5110c30f567a",
    "title": "长亭怨",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "看春老、飞花飞絮。燕子来时，绿窗朱户。不浣闲愁，漫煎离恨奈何许。妾魂销矣，最恨是、沙头树。相送客舟行，却不道、天涯从此。",
      "欲暮。想征衫乍解，双袖泪痕无数。玉环锦带，是纤手、背人亲付。算此后、步步关情，似花发、空阶无主。更不遣、分明凄断，柔肠一缕。"
    ]
  },
  {
    "id": "adcfe4dbf91d4b5239a5d9ac8e66c4fb",
    "title": "长亭怨·燕台愁雨，和陶子珍",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "恁愁绪、鹧鸪啼冷。滑滑天街，雨昏烟暝。润到单衾，几时成梦几时醒。早蝉声静，偏独自、偎金鼎。袖一缕馀香，乍记得、渠侬烧剩。",
      "却恨。者珠歌翠舞，付与曲廊人定。妆台镜暗，记曾照、月痕星影。向客舍、浥遍轻尘，正萧瑟、与君同听。便去也、吴娘休唱，一般思省。"
    ]
  },
  {
    "id": "adcfe4dbf91d4b52a5e13ec24a242400",
    "title": "破阵子·泊舟见官柳一枝亭亭如盖感赋此阕",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "紫燕黄鹂寒食，绿窗朱户清明。帘幕尚留飞絮影，衣带谁闻拜月声。画栏携手行。",
      "野水脸波添满，远山眉黛同青。题作人闲端正树，驿路斜阳一片明。西风容易生。"
    ]
  },
  {
    "id": "adcfe4dbf91d4b526b17fcf8465e5178",
    "title": "解连环",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "后堂春晚。背红灯影里，酒寒人散。自卷幔、别泪栏干，正斜月辉辉，断云天远。半晌偎侬，怎便是、三更三点。叹从今只有，妆台镜子，照人心眼。",
      "回头岁华荏苒，记无多笑语，总添哀怨。谩付与、约指双环，问何日题诗，定情相见。绣幄香泥，好护惜、明年宿燕。待萧郎、白马归来，絮飞满院。"
    ]
  },
  {
    "id": "adcfe4dbf91d4b52d5cf24b120168129",
    "title": "相见欢",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "往时几度春风。过匆匆。最苦今年人去，落花红。",
      "月如水，光千里，与谁同。一样翠衾香冷，枕函空。"
    ]
  },
  {
    "id": "adcfe4dbf91d4b5282f29028402109d6",
    "title": "踏莎行·画柳",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "玉树微寒，琐窗宿雨。分明梦到闲庭宇。一重帘幕对西风，离愁不断浮云去。",
      "来雁惊秋，吟蛩向暮。江乡景物还如许。几番残月又新霜，当时折柳人何处。"
    ]
  },
  {
    "id": "adcfe4dbf91d4b5286b9120265ad91b7",
    "title": "虞美人",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "天风吹落楼头月。客鬓生华发。枕函迷梦醒还空。帐外一星灯穗吐微红。",
      "书来犹涴封时泪。留得相思字。江南芳草又逢春。只觉一般春色不宜人。"
    ]
  },
  {
    "id": "adcfe4dbf91d4b5286b912024b3fafa6",
    "title": "虞美人",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "柔尘吹暗丝鞭道。绣毂知多少。玉河柳色又今年。消受飞花飞絮晚风前。",
      "斜阳只合迟迟下。我已魂销也。残妆有镜更无人。留得镜中小影自温存。"
    ]
  },
  {
    "id": "adcfe4dbf91d4b5286b912028c871616",
    "title": "虞美人",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "霞明烟细还如旧。只觉桃花瘦。有风无雨过清明。惯了天涯不惯杜鹃声。",
      "玲珑格子炉香袅。只共梨花笑。倘教吹笛影儿双。多谢四更山月照幽窗。"
    ]
  },
  {
    "id": "adcfe4dbf91d4b52ede28bdf09d9f14b",
    "title": "虞美人·题李香君小像",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "东风冷向花枝笑。转眼花枝老。澹烟依旧送南朝。留得美人颜色念奴娇。",
      "天涯一样文章贱。公子时相见。酒杯倾与隔江山。山下无多杨柳不堪攀。"
    ]
  },
  {
    "id": "adcfe4dbf91d4b52d41fbdc9a1cd1e6b",
    "title": "河传",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "楼畔。轻唤。鬓低垂。欲语含羞语迟。送郎出门郎马嘶。相思。梦回侬未知。",
      "难倩征鸿传我意。情似水。空洒无名泪。画鸳鸯。更漏长。残妆。君眠何处床。"
    ]
  },
  {
    "id": "adcfe4dbf91d4b52343b2b72242305cd",
    "title": "凤皇台上忆吹箫·和庄中白",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "镜掩虚尘，枕寒别泪，绮窗暗换春风。悔翠眉轻别，花月匆匆。问讯赵家姊妹，看拥髻、都是愁中。双栖燕、雕梁在否，容易相逢。",
      "重重故山望断，有一片飞云、曾度墙东。想倚栏无语，玉袖啼红。不分银笙吹冷，调怨曲、销损芳容。春依旧，天涯断肠，人去房空。"
    ]
  },
  {
    "id": "adcfe4dbf91d4b5279bb0013bcc09ec1",
    "title": "江城子",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "江城垂柳一枝枝。别君时。日迟迟。不道东风，又是隔年期。雾鬓云鬟憔悴损，除镜子，没人知。",
      "小楼花发故人非。送斜晖。信音稀。有恨无言明月，上罗帏。金鸭香残鸳袖冷，刚许道，莫相思。"
    ]
  },
  {
    "id": "adcfe4dbf91d4b521a155e0fcabf74b9",
    "title": "甘州",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "问萧条底事走天涯，席帽拂黄尘。又当筵红烛，金尊中酒，惆怅逢春。回首花幡彩胜，袅袅倚楼人。一别高楼去，日日含颦。",
      "况是物华轻换，望长安不见，宵梦难真。便明年人面，双笑恐无因。悔从前天寒罗袖，倚娇柔、只是少温存。思今夕，掩盈盈泪，几处销魂。"
    ]
  },
  {
    "id": "adcfe4dbf91d4b5243741c468aaf25e4",
    "title": "绮罗香·白莲",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "与月依依，非烟脉脉，独抱愁根迟暮。一片行云，争许妙香留住。惊梦醒、返照当楼，听歌起、棹舟归浦。正相怜、病榻维摩，拂衣正在花深处。",
      "飘零人事尽改，休唱田田旧曲，江南乐府。远水生秋，消受和烟和露。怜往日、罗袜凌波，愿化身、胆瓶深护。恁禁得、摇荡真圆，银塘连夜雨。"
    ]
  },
  {
    "id": "adcfe4dbf91d4b5205fa5fc18eaedbdf",
    "title": "绮罗香·题李爱伯户部沅江秋思图用梅溪韵",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "草瘦芳心，柳迷倦眼，回首佳人迟暮。一片愁魂，还被水云留住。思故国、不隔西风，奈离绪、尚萦南浦。最怜他、松柏同心，往来寂寞钿车路。",
      "清秋江上望远，只恐回帆浪急，公今无渡。雾失峰青，憔悴镜中眉妩。垂翠箔、人忆当年，倚簟床、梦醒何处。恁禁得、弹冷筝丝，潇湘和雁语。"
    ]
  },
  {
    "id": "adcfe4dbf91d4b52c0ca43f0914b7b79",
    "title": "南楼令·羊辛楣花溪吹笛图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "岸柳晚飕飕。馀酣漱碧流。却临风、三弄倚轻舟。吹得月华如水冷，有多少，古今愁。",
      "一雁度南楼。关山音信休。忆春风、花影帘钩。曾是罗襟曾是酒，浑不似，少年游。"
    ]
  },
  {
    "id": "adcfe4dbf91d4b52aaf1658c04a052c8",
    "title": "眉妩·梅花洲小泊寄赵桐孙张玉珊杭州",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "看霜栖柏树，风约芦埼，舷叩小桥暝。屈指芙蓉老，冬心谁寄香讯。断霞记省。料轻鸿、曾照双影。更堪想、一角朱楼小，画眉远山靓。",
      "赵北张南门径。羡买邻计好，沽酒村近。约略红裙醉，鸳鸯曲、琵琶弹到弦冷。泛舟路稳。问榜人、消息应准。却洲畔梅开，归趁春风未醒。"
    ]
  },
  {
    "id": "adcfe4dbf91d4b52514cb153543b1550",
    "title": "眉妩",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "正荼蘼香软，楝子风斜，留取看花眼。陌上楼头梦，停杯斝、珠栊遥待归燕。笑言款款。闲阻深、侬汝同感。算浑似、一片行云坠，入怀抱重暖。何限。",
      "襟情萧散。有艳分花药，柔弄词翰。曾乞银河巧，回文字、轻帆来系津缆。曲中试点。倚隔帘、琴韵幽远。恁禁受文君，弦解语、笑相见。"
    ]
  },
  {
    "id": "adcfe4dbf91d4b52aa17f6dbfe73da74",
    "title": "尉迟杯·西湖感旧周韵同潘少梅丈作",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "平堤路。正落照、欲下城头树。离离草色城阴，前日钿车来处。东风宛转，吹不醒、离魂梦南浦。却相逢、柳外黄昏，送他双燕归去。",
      "回头海国浮云，难忘是、园林坐石萍聚。唱彻家山浑萧瑟，话几许、零歌断舞。如今又、江深草阁，但添得、巴山一夜语。问飘来、甚处箫声，倚楼应是愁侣。"
    ]
  },
  {
    "id": "adcfe4dbf91d4b522b66df3daab0fdc7",
    "title": "一萼红·吴山",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "黯愁烟。看青青一片，犹认旧眉山。花发楼头，絮发陌上，春色还似当年。翠苔畔、曾容醉卧，听语笑、风动画秋千。一曲琴丝，十三筝柱，原是人间。",
      "细数总成残梦，叹都迷踪迹，只有留连。劫换红羊，巢空紫燕，重来步步回旋。尽消受、云飞雨散，化胡蝶、犹绕旧栏干。不分中年到时，直恁荒寒。"
    ]
  },
  {
    "id": "adcfe4dbf91d4b5246a1b6e843d137bc",
    "title": "一萼红·爱伯桃花圣解庵填词阕",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "昼阴阴。待题筝昵酒，华发谢冠簪。歌管东风，星霜别梦，前事都付销沉。黛眉浅、厌厌睡损，又唤起、帘外怨春禽。杏子单衫，梨花双靥，愁到而今。",
      "犹有平生词笔，只空枝细草，日日伤心。木末关河，云中殿阙，风雨无伴登临。愿重倚、如人宝瑟，数弦柱、芳岁共侵寻。记得班骓系门，一寸花深。"
    ]
  },
  {
    "id": "adcfe4dbf91d4b528e1fb820cdb4db17",
    "title": "一萼红·用辽园韵志感",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "梦无痕。记少年惨绿，容易白头人。镜影迷离，花阴琐碎，氍毹结束腰身。便楼上、下窥绣毂，空荡漾、日暮碧天云。悟后成痴，欢时又懒，澹处偏真。",
      "见说诗龙酒虎，泪珠光照乘，剑气通神。佳侠婵嫣，老仙游戏，丝丝沉水重温。任君笑、林逋冷落，只空山、抱暖玉梅魂。已是江潭杨柳，霜色如髡。"
    ]
  },
  {
    "id": "adcfe4dbf91d4b5217c3d2b8773b4550",
    "title": "忆旧游·九月八日，红豆词人自禾中来践登高约，越日，大风雨，不得出，微吟写怨，遂得此解。忆二十年前，与魏滋伯丈、杨纲士重九唱和，有《寿楼春》词。回头影事已堕秋烟，兼道山阳之感矣",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "正潇潇风雨，漠漠城关，如此重阳。负了寻秋约，怕登山临水，楚怨微茫。廿年旧游踪迹，分付与衰杨。算省识当时，六朝裙屐，九日壸觞。",
      "秋凉。绮怀减，想似水僧寮，润到衣裳。各有看花泪，黯青袍颜色，冷落馀香。一任昼阴阴地，愁雁语昏黄。待洗出秋容，明湖寸碧西子妆。"
    ]
  },
  {
    "id": "adcfe4dbf91d4b52c9b12c9df0f65798",
    "title": "霓裳中序第一·怡云小筑梅萼初发，寻春未迟",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "缃英展冻靥，二月春风初着力。江上蘼芜弄色。好荡个吴舲，试迎桃叶。丝丝雨湿。傍小池、笼影清彻。人清瘦、乍调莺语，几点上妆额。",
      "清绝。旧游曾识。看参横、玉梅如雪。移根孤屿拂拭，倚竹生寒，罗袖岑寂。一枝亲许折。问三店、双桥信息。归来早、商量眉黛，留取夜阑说。"
    ]
  },
  {
    "id": "adcfe4dbf91d4b521cae2d8ba0dc87e7",
    "title": "点绛唇·临平道中",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "侧帽东风，轻桡剪断朝来雨。去年客路。愁听车铃语。",
      "黛色临平，影作眉痕聚。春如许。玉人心绪。恐被眉痕误。"
    ]
  },
  {
    "id": "adcfe4dbf91d4b52416ace7eb4ab3e08",
    "title": "谒金门·春晓",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "人未起。听尽一湖春水。林外杜鹃声不已。杜鹃花发未。",
      "多少深闺罗绮。临镜不胜悲喜。花发迟迟花落易。留春须早计。"
    ]
  },
  {
    "id": "adcfe4dbf91d4b52415d41bd2bf09d0c",
    "title": "谒金门",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "人寂寂。江北江南春色。绕树轻烟迷倦客。烟中山半额。",
      "榆火梨花时节。独自怎生将息。帘外弄寒风又急。子规听不得。"
    ]
  },
  {
    "id": "adcfe4dbf91d4b52415d41bdd80aecd8",
    "title": "谒金门",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "空缱绻。休认当年人面。雨雨风风浑不管。落花飞满院。",
      "付与清明魂断。折得杨枝还短。树下门前千里远。出门侬又懒。"
    ]
  },
  {
    "id": "adcfe4dbf91d4b52415d41bd46f096da",
    "title": "谒金门",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "烟雨里。十二栏干慵倚。飞絮飞花人似醉。生憎江上水。",
      "检点罗衣残泪。带眼莫将春系。梦短梦长浑不记。馀寒怜翠被。"
    ]
  },
  {
    "id": "adcfe4dbf91d4b5231858410f4353b5f",
    "title": "山花子",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "曲曲银屏画折枝。檐花欲笑向伊谁。楼上轻寒罗袂薄，最相思。",
      "频拂粉绵鸾镜暗，乍调筠管凤箫迟。绿鬓徘徊浑不是，少年时。"
    ]
  },
  {
    "id": "adcfe4dbf91d4b523185841091949341",
    "title": "山花子",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "门外萧郎骏马行。章台初日踏歌声。妆阁夜长金穗落，未分明。",
      "黛掩啼眉山隐约，竹调怨曲玉珑玲。胡蝶梦中单枕侧，不须惊。"
    ]
  },
  {
    "id": "adcfe4dbf91d4b526ffdaf8a475b4ced",
    "title": "望江南",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "东风路，如画是家山。草色却随流水绿，夕阳只在有无间。",
      "燕子话春寒。"
    ]
  },
  {
    "id": "adcfe4dbf91d4b52b597662a1a2d156b",
    "title": "花犯·唐郪梅花林下作",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "倚东风，看花雾冷，芳心付流水。去帆阴里。望暮雨朝云，无限离思。弄珠负了韶年纪。前欢犹剩几。",
      "恁记省、半江颜色，婵娟相料理。无言绕花易黄昏，依稀认，窈窕文禽烟际。仙袂举，疏枝外、不禁憔悴。涟漪碧、晚来照影，春梦好、怜他莺唤起。但领取、玉楼颦笑，寒香生翠被。"
    ]
  },
  {
    "id": "adcfe4dbf91d4b529894e32f0c16af40",
    "title": "西河·用美成金陵词韵，题甘剑侯《江上春归图》",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "江上地。长亭草树犹记。梦回故国渺乡心，断鸿唤起。万方一概听笳声，烟波来去无际。耿长剑，何处倚。杨枝渡口船系。",
      "乌衣巷畔有春风，晚芦故垒。倒吹泪点上征衣，知他江水淮水。女墙夜月过小市。照飞蓬、归来千里。往事几回尘世。只龙蟠虎踞山形，依旧还枕滔滔、寒流里。"
    ]
  },
  {
    "id": "adcfe4dbf91d4b52c06ac9f2b217433f",
    "title": "南歌子",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "不暖临分带，羞调已碎琴。当时情竭为知音。憔悴青山何况旧罗襟。",
      "黄月如冰冷，银杯借泪深。少年影事总销沉。只有微波来去到而今。"
    ]
  },
  {
    "id": "adcfe4dbf91d4b52ede1f81307f76bd1",
    "title": "琐窗寒·连夕与子珍步月，秋心渺绵，感赋此解，用玉田韵",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "浅酌吟香，单衣却烛，画栏同凭。虚帘卷起，月上一庭花影。问何时、羽衣舞残，玉楼远忆人闲冷。恁无端叶底，新霜不管，井梧飘尽。苔润。",
      "寻芳径。便凉收翠扇，暖馀金鼎。含情写怨，误了弄潮音信。正阁中、秋梦不成，亸鬟海棠花下等。傍妆台、镜子团栾，天涯归未稳。"
    ]
  },
  {
    "id": "adcfe4dbf91d4b52b23bc01e64bdc6c4",
    "title": "琐窗寒·寄答叶兰台粤中",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "拂拭琴丝，徘徊镜槛，与花俱老。单衫泥酒，片月入侬怀抱。向空梁、数残漏声，故心待寄绵绵道。者风吹笑语，望中还是，天涯芳草。春杳。",
      "家山好。剩晚唱樵歌，倦云淼淼。知音不见，枉忆旗亭年少。似行人、攀折去时，断肠柳外迷晚照。恁荒凉、目送遥鸿，又说飞难到。"
    ]
  },
  {
    "id": "adcfe4dbf91d4b52a7c81f0072fbebbf",
    "title": "齐天乐·许迈孙贲梦盦填词图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "琐窗朱户寻消息，明蟾与花俱瘦。病榻玄谈，柔乡影事，曾付青春消受。微波似旧。问前度通辞，个侬知否。老却夫容，晚鸳独自恋珍偶。",
      "轻飔罢吹暗牖。曲终人乍去，离绪拖逗。远水长东，残云渐暝，笛里情浓如酒。闲吟醉后。只烟外迷离，故园杨柳。便不相思，队欢何处有。"
    ]
  },
  {
    "id": "adcfe4dbf91d4b5222baff415a0eb168",
    "title": "齐天乐·秋夜用榆园韵",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "丛兰如病欹新箭，更比秋人消瘦。絮梦蛩凉，坠愁蛾倦，昨夜雨僝云僽。单寒渐逗。好寄语天涯，素心相守。蜡泪乾时，相思付与暗中彀。",
      "檐风吹送断溜。奈啼信如潮，枕痕非旧。小簟才辞，轻衾欲暖，又是去年时候。酸辛咽透。只老我离骚，初心终负。月到中秋，听邻家泥酒。"
    ]
  },
  {
    "id": "adcfe4dbf91d4b5223490961110fe486",
    "title": "二郎神·清秋夜集人月如画当欢欲愁",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "吐云华月，便坠作、镜中娇面。正玉树烟迷，香兰雾细，赚得柔情似茧。素扇携来团栾影，有几日、轻凉相见。思浅绿酒波，低红灯穗，尽容留恋。",
      "听遍。晚楼倚笛，不胜凄怨。但婉娈清歌，碧天如水，一片梁尘在眼。宝瑟比人，春华同笑，芳景怕成秋苑。还只恐，后夜风风雨雨，画帘愁卷。"
    ]
  },
  {
    "id": "adcfe4dbf91d4b52645896c9b839ca86",
    "title": "解语花·陶少筼珊帘试香图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "花镂宝蕊。酒蘸香波，妙艳相思句。卷帘微雨。炉烟里、小坐避人不语。柔馨澹泞，在几曲银屏深处。清夜游、微步珊珊，散满车尘路。",
      "我亦凤城小住。好沾兰染麝，姚冶游侣。分囊传帕，都销冷，但有暖心一缕。秋情未暮。更缭绕、月魂疑雾。襟袖寒、携向天涯留，旧恨如许。"
    ]
  },
  {
    "id": "adcfe4dbf91d4b528421db834cb0f07b",
    "title": "临江仙·纪别",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "昨夜酒阑人未见，玉郎从此天涯。清秋倦客正思家。十年影事，回首梦京华。",
      "不分车前重握手，柔肠结了还加。啼痕欲写脸边霞。无言强忍，怕染路旁花。"
    ]
  },
  {
    "id": "adcfe4dbf91d4b52490a295e4a445c4c",
    "title": "临江仙·和子珍",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "芭蕉不展丁香结，匆匆过了春三。罗衣花下倚娇憨。玉人吹笛，眼底是江南。",
      "最是酒阑人散后，疏风拂面微酣。树犹如此我何堪。离亭杨柳，凉月照毵毵。"
    ]
  },
  {
    "id": "adcfe4dbf91d4b5213dd53bfd41130c9",
    "title": "渡江云·大观亭同阳湖赵敬甫江夏郑赞侯",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "大江流日夜，空亭浪卷，千里起悲心。问花花不语，几度轻寒，恁处好登临。春幡颤袅，怜旧时、人面难寻。浑不似、故山颜色，莺燕共沉吟。",
      "销沉。六朝裙屐，百战旌旗，付渔樵高枕。何处有、藏鸦细柳，系马平林。钓矶我亦垂纶手，看断云、飞过荒浔。天未暮，帘前只是阴阴。"
    ]
  },
  {
    "id": "adcfe4dbf91d4b5242ce6e01174da5e4",
    "title": "桂枝香·秦淮感秋",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "瑶流自碧。便作就、可怜如许秋色，只是烟笼水冷，后庭歌歇。帘波澹处留人影，袅西风、数声长笛。彩旗船舫，华灯鼓吹，无复消息。",
      "念旧事，沉吟省识。问曾照当年，惟有明月。拾翠汀洲，密意总成萧瑟。秦淮万古多情水，奈而今、秋燕如客。望中何限，斜阳衰草，大江南北。"
    ]
  },
  {
    "id": "adcfe4dbf91d4b52477bcb42ea2dcfe0",
    "title": "法曲献仙音·周至路山甫罢官客淮上",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "高柳无丝，幺荷非镜，赚得春人都老。坐断斜阳，梦回行雨，残英有枝空绕。",
      "凝望眼江波渺。离尊那堪倒。",
      "浑闲了。恁妆台、入时梳裹，听杜宇、帘卷总成独笑。",
      "风雨满天涯，奈而今、眉黛慵扫。怕损鱼鳞寄音书，流宕难到。",
      "问楼头月色，后夜隔花凉照。"
    ]
  },
  {
    "id": "adcfe4dbf91d4b52c8b21d363208880f",
    "title": "鹊桥仙·七夕感汾阳故事",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "罗云愁薄，绪风催暮，烛照擎杯酒浅。绛河淼淼向人垂，是别泪经年流满。",
      "江湖节序，暌离心事，忍记星期近远。寻常行路更何人，问可有軿车相见。"
    ]
  },
  {
    "id": "adcfe4dbf91d4b528a17782ddfca805c",
    "title": "大酺·问政山中春雨",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "看舞榆低，丝杨绾，争忍良辰抛掷。无端敲竹雨，响空阶疑是，故人双屐。枕湿炉寒，杯空剑锈，吹鬓东风欺客。劳劳亭前路，便伤心不似，少年时节。者人远多忘，书催难好，付渠怜惜。泥涂遥望极。",
      "望中见、山外天空阔。怕说与、莺儿巧啭，蝶子轻翻，待相逢、翠帏将息。暖到双罗袖，曾记得、牵萝颜色。更长笛、谁吹彻。梅瓣都坠，容易缃英收拾。脆圆几时荐席。"
    ]
  },
  {
    "id": "adcfe4dbf91d4b52479cb387ca6ad300",
    "title": "大酺",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "奈枕常敧，裘常拥，愁病桃花时节。红芳原不改，过萧萧风雨，暗锁颜色。燕姹莺娇，梨昏柳暝，哀乐何曾忘得。惊心长亭路，但春泥没马，要留车辙。便山欲化云，絮都成泪，怨离伤别。年年挑菜日。",
      "怕多露、门外青芜湿。有几许、瑶琴馀恨，渌酒馀欢，到而今、总成追忆。更与吹横玉，还弄彻、落梅凄切。正迢递、斜阳驿。嘶骑遥驻，人在江城天末。倚楼忍听几叠。"
    ]
  },
  {
    "id": "adcfe4dbf91d4b5246408bd97dc9f92f",
    "title": "玉楼春",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "青山日日流莺语。啼得春来春又去。好云不似故乡多，行雨依然相送处。",
      "楼台金粉江南路。欲寄相思无处所。清明雾里湿梨花，寒食烟中迷柳絮。"
    ]
  },
  {
    "id": "adcfe4dbf91d4b52f5f749149342c76c",
    "title": "木兰花慢·桃花",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "过风风雨雨，尚留得、一丛花。便欲舞还停，如颦又笑，巷曲人家。胡麻。赚侬老去，者仙山一出是天涯。消受趁时匀染，靥边片片朝霞。",
      "交加照水一枝斜。鬓影误年华。记渡江用楫，停辛伫苦，别梦都差。丹砂。漫寻句漏，向红尘何处走云车。只是轻衾小簟，从渠玉管金笳。"
    ]
  },
  {
    "id": "adcfe4dbf91d4b52b26f271714a26585",
    "title": "诉衷情·村燕",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "梨花澹白自成村。花下不开门。春愁更与谁道，凭燕子话黄昏。",
      "帘乍卷，觅巢痕。与销魂。问伊求处，绿草天涯，有个人人。"
    ]
  },
  {
    "id": "adcfe4dbf91d4b527077b8dfe5447823",
    "title": "丁香结·舟夜寄陶汉过武昌",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "妆镜人非，屋梁吟罢，寂寞酒尊棋墅。问少年游处。记断梦、几辈天涯尘土。千花和百草，同消受、叶上晓露。眉头曾有旧恨，更遣新愁来补。",
      "岐路。只马足难留，折柳长亭前度。小簟轻衾，今宵酒醒，试哦离句。人世原有甘瓜，我觉瓜仍苦。况班骓郎去。心事何时再吐。"
    ]
  },
  {
    "id": "adcfe4dbf91d4b52853a777900ae5182",
    "title": "百字令·和张樵野观察题倪云《劬花荫写梦图》",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "云英为水，荡春魂，一片落花浮席。鹦鹉帘栊人在否，属付东风留客。雷送车尘，月裁扇影，容易双成只。美人香草，百年难忘今夕。",
      "见说坠梦迷离，游仙大小，乐府翻新拍。多少相思红豆树，未抵明珠三百。种柳光阴，牵萝身世，付与谁怜惜。千丝织尽，支机天上馀石。"
    ]
  },
  {
    "id": "adcfe4dbf91d4b528065793662353876",
    "title": "壶中天慢·夏夜访遗园主人不遇",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "眉痕吐月，倚新凉，罗袂流云栖暝。杨柳知门尘不到，记取羊求三径。叠石生秋，馀花媚晚，何地无幽景。先生舒啸，结庐只在人境。",
      "我是琴赋嵇康，依然病懒，即渐忘龙性。留得广陵弦指在，无复竹林高兴。裁制荷衣，称量药裹，况味君同领。清辉遥夜，碧天飞上明镜。"
    ]
  },
  {
    "id": "adcfe4dbf91d4b5242b6ed6e6bde1da1",
    "title": "小重山·二月二日同冯笠尉江皋村行",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "陌上依然草色薰。柳棉犹未卸，雨如尘。相望珠箔一年春。江城畔，无地展芳尊。",
      "桃蕊两三分。竹篱茅舍外，乍含颦。少年何处醉红裙。风光好，留与白头人。"
    ]
  },
  {
    "id": "adcfe4dbf91d4b52750991b5636b84cf",
    "title": "小重山·用定山堂韵题顾横波小像",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "人与江山并是柔。六朝新乐府，梦前游。玉梅花下月如钩。扶香影，幽绪上眉头。",
      "柳下白门秋。几番欢笑罢，几番愁。内家梳裹倚风流。尚书老，怊怅旧妆楼。"
    ]
  },
  {
    "id": "adcfe4dbf91d4b528ae35bee5c5e35aa",
    "title": "瑞鹤仙·影白石客合肥，自度此曲，予用其韵题王五谦斋小辋川图，安得哑筚篥倚之",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "越阡度陌。凉云下芜城，一例萧索。故山可隐，名园有主，不闻残角。倾襟未恶。更消受青尊酒薄。试重歌、蓝田辋曲。冷句写寂寞。",
      "回首芳林晚，读书弦诗，少时行乐。剪灯细雨，剩檐花、向人徐落。燕到淮南，者门巷年年记着。弄扁舟，却问野水赋旧约。"
    ]
  },
  {
    "id": "adcfe4dbf91d4b5230973c6953dca3d8",
    "title": "瑞鹤仙·吴梅隐眠鹤盦",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "早霜侵薄鬓。似化鹤当年，翔欢啼惧。山空赋招隐，好牵萝溪上，风轻露冷。缡褷息影。却付与、新巢夜永。趁人闲骨相，怜肥换了，黑甜幽境。",
      "还省。乘云迢递，倚笛高寒，倦飞多警。予怀忍俊。同龛待习禅定。恁林逋多事，岩花开落，又唤游仙梦醒。伴先生、独舞婆娑，不曾睡稳。"
    ]
  },
  {
    "id": "adcfe4dbf91d4b52b74a20250f76ed1e",
    "title": "无闷·早雪",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "云幂银屏，风满画檐，阳雁宵飞向尽。却梦枕犹欹，酒怀初醒。早是镂冰试手，送大地无尘山河冷。苑荒竹瘦，声声碎玉，鹤眠同惊。凄紧。",
      "在人境。比卧老山空，一般孤迥。已误了华年，那堪重省。吹上萧萧短发，怕镜里难销相思影。傥故里、留语春风，待我落梅花信。"
    ]
  },
  {
    "id": "adcfe4dbf91d4b5287ad9fbb5a4d1ad6",
    "title": "满江红·汉十二辰镜和谦斋",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "天上人间，难得此、长圆明月。羌付与，舞鸾羞影，凉蟾慵啮。耐冷不随孤剑化，拂尘浑似轻绡滑。更扣来，碧玉一声声，真尤物。",
      "兴亡过，情先竭。文字古，磨还灭。喜沉霾无恙，尚访珍迹。十二辰中铅有泪，千年劫后鸿留雪。奈镜边，心事笑啼难，何堪说。"
    ]
  },
  {
    "id": "adcfe4dbf91d4b52f61f17d4dc558355",
    "title": "风入松·用俞国宝韵题宗载之《陌上寻钿图》",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "游丝低绾锦连钱。系马绿杨边。故人醒了当时酒，风吹鬓、还似从前。旧曲休调玉笛，皱波罢照秋千。",
      "江南容易落萼天。栏外夕阳偏。博山却是无情物，难留恋、一气双烟。付与绵绵长恨，何时重见钗钿。"
    ]
  },
  {
    "id": "adcfe4dbf91d4b52ae78ea94f3618dbb",
    "title": "台城路·题何青耜先生《白门归棹图》",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "三山二水浑萧瑟，秋随断鸿来去。玉佩前尘，觚棱昨梦，吹堕苍烟凄楚。花开背橹。指白下门前，夕阳多处。叶叶轻帆，客心摇曳遽如许。",
      "沉吟今雨旧雨。记淮流月映，歌罢金缕。故国周遭，空城寂寞，眼底沧桑重数。西风问渡。恁老倦津梁，柳枝非故。词笔依然，写愁无一语。"
    ]
  },
  {
    "id": "adcfe4dbf91d4b52f0eedd9b9e7028dc",
    "title": "卜算子·同卿属题曼陀罗室遗稿",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "镜里绕馀香，花落风无定。流水依然傍画栏，不见徘徊影。",
      "愁语堕苍茫，今日重思省。曲罢无声似有人，只觉梁尘冷。"
    ]
  },
  {
    "id": "adcfe4dbf91d4b520fa65e681e261224",
    "title": "千秋岁·海隅信宿，旅病倦游，用少游韵，示拙存太守竹潭鹾尹。辽园诗老时同客上海",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "曲栏干外。前度轻红退。疏雨断，微云碎。新愁慵揽镜，旧病难忘带。江水阔，盈盈不渡空相对。",
      "意外同高会。寒减西园盖。好斗取，身长在。梦中芳草远，曲里朱弦改。留影去，依然明月生沧海。"
    ]
  },
  {
    "id": "adcfe4dbf91d4b526539b49ada61bcb6",
    "title": "氐州第一·柬邓石瞿四明",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "容易新霜，栖遍岸柳，青鬓照影都换。簟拂床虚，尘凝镜暗。依约妆楼晼晚。前度斜阳，又冷照、栏干西畔。瑟柱分明，琴丝掩抑，数声来雁。",
      "憔悴江关须作达，好禅榻、闲中排遣。树老人前，云先梦去，说那堪留恋。向园林、长望处，微酲后、花深砌满。倘忆春前，本无花、帘栊罢卷。"
    ]
  },
  {
    "id": "adcfe4dbf91d4b52c9d435d1a546d43c",
    "title": "水调歌头·汉龙氏镜为辽园赋",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "老泪向谁洒，唤取镜中人。照残今日哀乐，阅过古来春。持此吉羊文字，试问当时龙氏，可有百年身。光采一时发，留写板仙真。",
      "尚方制，罗十二，纪芳辰。花当叶对，无恙先后出风尘。月枉天边圆缺，珠有人间离合，好好伴脂痕。莫问笑啼事，吾已谢冠巾。"
    ]
  },
  {
    "id": "adcfe4dbf91d4b52a0d7b18d81b6eecd",
    "title": "水调歌头·东坡铜印",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "明月几时有，化为百东坡。文章寿比金石，眼底古人多。天上星官名姓，翠落峨眉山影。着手一摩挲。党禁偶然百，尘劫几番过。",
      "随朝直，同远谪，未销磨。此中空洞，无物棱角尚嵯峨。拈到如神诗笔，付与朝云拂拭，印印想婀娜。好事风流者，持此傲随和。"
    ]
  },
  {
    "id": "adcfe4dbf91d4b52ece5e199dfe1be42",
    "title": "柳梢青",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "如此春风。都来付与，病里愁中。竹笑兰言，云愁海思，细数遭逢。",
      "先生坐老墙东。看树树庭花谢红。楼上筝声，陌头鞭影，一样匆匆。"
    ]
  },
  {
    "id": "adcfe4dbf91d4b52a97d1f051f102d3f",
    "title": "柳梢青·再题鬻寝盦填词图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "老去思量。香初茶后，总是欢场。定子当筵，笛家旧曲，唱出伊凉。",
      "林花几日芬芳。任邻蝶寻花过墙。情只宜闲，迷还是悟，剩与荒唐。"
    ]
  },
  {
    "id": "adcfe4dbf91d4b525769b94df0bba2ee",
    "title": "真珠帘·题吴子述春眠风雨图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "参差画阁灯昏了。忒匆匆、醉里曾眠芳草。草色绿依稀，染泪痕多少。针线春衣寻旧迹，傍枕函、残香犹绕。休道。者空房心胆，与乡同小。",
      "不分东风尘世，伴孤吟只是，青琴声杳。楼外雨潺潺，便花随人老。一二三更都数遍，算只有、情天难晓。还早。却燕子梁间，何曾惊觉。"
    ]
  },
  {
    "id": "adcfe4dbf91d4b52207df845daa64d0c",
    "title": "六幺令·寄题张韵访眠琴小筑",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "绿阴时候，寒暖难将息。遥山几重遮眼，芳草向人碧。不分弦尘柱缓，板引都萧瑟。晚云离席。阳关休唱，客舍杨枝借颜色。",
      "未老江关庾信，文采留南北。试觅沧海成连，别梦怜风月。道是天涯语笑，付与闲筝笛。玉琴横膝。垂帘罢鼓，雨细烟深迟来客。"
    ]
  },
  {
    "id": "adcfe4dbf91d4b529e85265469f0f08b",
    "title": "秋霁·嘉誉吴蜀乡南湖秋帆画卷",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "宵簟微凉，望向晓汀洲，晚柳颜色。载酒游踪，读骚心事，远天雁程萧瑟。渡头雨歇。绕船一片残荷碧。有影拂蘋棹、水楼娇燕已如客。",
      "还念绮岁，未折连枝，秀盈南湖，题句清绝。涴霞林、馀飔送响，随流商调向人咽。横笛短箫浑寂寂。便讨春去，一样薄醉孤吟，弄芳盟誓，祓愁将息。"
    ]
  },
  {
    "id": "adcfe4dbf91d4b526e59c981c7a296c4",
    "title": "蓦山溪",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "宵来稷雪，万瓦留馀素。裛袖访疏香，恁繁花，须寻澹处。一层镜槛，浅黛映双双，寒初度。秋先去。老倦春风路。",
      "如烟绮梦，听罢霖铃雨。不为折腰难，为招子，东篱旧侣。人闲纵好，珍重看花辰，天付与。尊徐举。帘外轻阴暮。"
    ]
  },
  {
    "id": "adcfe4dbf91d4b526333e1d99333e527",
    "title": "醉太平·万涧民空羚诗思图",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "愁轻梦轻。风声水声。孤舟小泊空羚。正更残酒醒。",
      "今情古情。长亭短亭。竹枝赠与湘灵。续离骚未成。"
    ]
  },
  {
    "id": "adcfe4dbf91d4b527c20849ad7c128bc",
    "title": "古香慢·为胡研樵题桂花画扇",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "翠锼片玉，黄唾灵芬，秋信江浦。等是林亭，倚到凉烟薄暮。不分伴孤吟，尚留得、凄蛩倦羽。络玲珑寄向万里，袖熏味却辛苦。",
      "更缥缈、蓬山何处。娥影高寒，国香无主。老质不眠，起粟肌消谁误。剪剪紫罗裳，算同瘦、瑶阶宿露。弄金风，又如墨、幂云筛雨。"
    ]
  },
  {
    "id": "adcfe4dbf91d4b520b7de9f446d0431e",
    "title": "蝶恋花·帐里迷离香似雾",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "帐里迷离香似雾。不烬炉灰，酒醒闻余语。连理枝头侬与汝，千花百草从渠许。",
      "莲子青青心独苦，一唱将离，日日风兼雨。豆蔻乍残杨柳暮，当时人面无寻处。"
    ]
  },
  {
    "id": "adcfe4dbf91d4b525139c220b6f52967",
    "title": "蝶恋花·庭院深深人悄悄",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "庭院深深人悄悄。埋怨鹦哥，错报韦郎到。压鬓钗梁金凤小，低头只是闲烦恼。",
      "花发江南年正少。红袖高楼，争抵还乡好。遮断行人西去道，轻躯愿化车前草。"
    ]
  },
  {
    "id": "adcfe4dbf91d4b52576aff21e8bc3515",
    "title": "蝶恋花·玉颊妆台人道瘦",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "玉颊妆台人道瘦。一日风尘，一日同禁受。独掩疏栊如病酒。卷帘又是黄昏后。",
      "六曲屏前携素手。戏说分襟，真遣分襟骤。书札平安君信否。梦中颜色浑非旧。"
    ]
  },
  {
    "id": "adcfe4dbf91d4b5218cfc11b13f03dbe",
    "title": "满庭芳·和王六潭",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "去住风花，东西沟水，年年小簟轻衾。草如青鬓，不任晓霜侵。乍可梨云柳雾，啼莺破、影事重寻。持杯听、春人渐老，香梦已销沉。",
      "端阳。今日是，况逢长至，慵醉孤斟。却行来楚泽，吟遍骚心。海上初生明月，天涯照、几处罗襟。襟前涴，酒痕和泪，泪比酒痕深。"
    ]
  },
  {
    "id": "adcfe4dbf91d4b52941adbdd36c1bbe8",
    "title": "浣溪纱·昨夜星辰昨夜风",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "昨夜星辰昨夜风。玉窗深锁五更钟。枕函香梦太匆匆。",
      "帘阁焚香烟缥缈，栏干擪笛月朦胧。碧桃花下一相逢。"
    ]
  },
  {
    "id": "adcfe4dbf91d4b5281e4a15a6720dfc7",
    "title": "浣溪纱·舟次吴门",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "五十三桥未是长。水流不断似回肠。弄风帆影过吴江。",
      "玉枕啼痕犹昨日，翠楼人语已他乡。真愁强笑费商量。"
    ]
  },
  {
    "id": "adcfe4dbf91d4b529c5f0316464b3abd",
    "title": "浣溪纱·樊云门词卷",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "别院东风着意吹。晶帘不卷雨霏霏。等闲过了牡丹时。",
      "花外燕莺犹旖旎，酒边筝笛没参差。道人原不解相思。"
    ]
  },
  {
    "id": "adcfe4dbf91d4b52a7c0758bb87b8495",
    "title": "浣溪纱·记得华年是镜中",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "记得华年是镜中。背灯人面隔花风。天涯只在桂堂东。",
      "不语任他瑶瑟冷，回头已是画屏空。十年影事忒匆匆。"
    ]
  },
  {
    "id": "adcfe4dbf91d4b52f9fa8828e642329b",
    "title": "浣溪纱·是处楼台是处风",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "是处楼台是处风。夕阳欲下可怜红。水晶帘外望玲珑。",
      "芳草生时人似雁，镜奁掩处鬓如蓬。不成将息只匆匆。"
    ]
  },
  {
    "id": "adcfe4dbf91d4b527e037e90717e3427",
    "title": "好事近 ·花入画屏秋",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "花入画屏秋，花外夕阳僝僽。高柳病蝉嘶起，却晚晴时候。",
      "酒边知是笑啼难，风味记新旧。独掩盈盈画扇，忍伴人消瘦。"
    ]
  },
  {
    "id": "adcfe4dbf91d4b52ca4df2fbe97ddcd0",
    "title": "蝶恋花·抹丽柔香新欲破",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "抹丽柔香新欲破。为卜团栾，暗数盈盈朵。睡起鬓边低渐堕。镜前细整留人坐。",
      "却换罗衣怜汗颗。不唤红儿，自启葳蕤锁。一握鬟云梳复裹。半庭残日匆匆过。"
    ]
  },
  {
    "id": "adcfe4dbf91d4b52ecec846b6a38d227",
    "title": "蝶恋花·下马门前人似玉",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "下马门前人似玉。一听班骓，便倚栏干曲。乍见回身蛾黛蹙。泥他絮语怜幽独。",
      "燕子飞来银蒜触。却怕窥帘，推整罗裙幅。语在修眉成在目。无端红泪双双落。"
    ]
  },
  {
    "id": "adcfe4dbf91d4b52a54c8b2823e6ef6b",
    "title": "蝶恋花·楼外啼莺依碧树",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "楼外啼莺依碧树。一片天风，吹折柔条去。玉枕醒来追梦语。中门便是长亭路。",
      "眼底芳春看已暮。罢了新妆，只是鸾羞舞。惨绿衣裳年几许。争禁风日争禁雨。"
    ]
  },
  {
    "id": "adcfe4dbf91d4b5299fb58b8a91fe243",
    "title": "蝶恋花·庭院深深秋梦断",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "庭院深深秋梦断。玉枕新凉，雨气如秋乱。一炷炉香烧渐短，空房无语芳心软。",
      "小胆惺忪谁是伴。瘦到支离，病比年年懒。眼底朱栏干里远，西风几点南飞雁。"
    ]
  },
  {
    "id": "adcfe4dbf91d4b52b90f2c4355775131",
    "title": "蝶恋花 ·栀子花残蝴蝶瘦",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "栀子花残蝴蝶瘦。镜里晨昏，总是愁时候。梦到江南人在否，断魂付与青青柳。",
      "过尽春风三月后。门外斜阳，马上休回首。私语难忘今日酒，玉栏干畔携双袖。"
    ]
  },
  {
    "id": "adcfe4dbf91d4b5224fbe0acde81d9a2",
    "title": "蝶恋花·水香菴饯春",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "零乱杨枝千万缕。今日为萍，昨日还飞絮。禅榻鬓丝春又去，东风不伴闲花住。",
      "几点绕帘梅子雨。润到屏山，画个江潭树。门外天涯芳草暮，眉颦深浅浑无语。"
    ]
  },
  {
    "id": "adcfe4dbf91d4b5269f8f00d6a997006",
    "title": "蝶恋花·题瑞石山民画兰",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "林下水边春欲去。花自忘言，归日风吹雨。棐几湘帘寻伴侣，天涯香草浑无主。",
      "憔悴灵均曾作赋。芳意如何，离思朝还暮。回首卅年空谷路，当时结佩人何处。"
    ]
  },
  {
    "id": "adcfe4dbf91d4b528803838662efaa6b",
    "title": "蝶恋花·栏外东风还似旧",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "栏外东风还似旧。生色真香，只共春消瘦。小立心情如病酒，梨花满地慵回首。",
      "记想班骓人去后。薄醉孤吟，无分同禁受。点点啼痕垂广袖，夕阳又是愁时候。"
    ]
  },
  {
    "id": "adcfe4dbf91d4b52f95d555f549ebeab",
    "title": "角招·荷花",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "近来瘦。还如蘸水拖烟，渐老堤柳。欲寻云际岫。荡桨采菱，多刺伤手。悲秋病久。看褪尽、红衣莲亩。昨日柔香缥缈，有三十六鸳鸯，向花前低首。",
      "空有。抱香两袖。江南信息，争唱新词秀。翠盘珠乍溜。强雨微波，重来时候。登楼念旧。叹绿鬓、消磨尊酒。莫遣箫声更奏。怕双泪、湿青衫，人归后。"
    ]
  },
  {
    "id": "adcfe4dbf91d4b52ac1a51c0a11cde7c",
    "title": "采桑子·栏干一夜霜华重",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "栏干一夜霜华重，梦坠寒烟。鬓老秋蝉。菡萏香残似去年。",
      "朱颜总被寻常误，筝柱慵拈。帘幕依然。碧树当楼更可怜。"
    ]
  },
  {
    "id": "adcfe4dbf91d4b521b87e6e2b058eb5f",
    "title": "最高楼·《金眉老烟雨寻鸥图》卷中有王定甫通政、陈实庵编修、蒋鹿潭大使、宗湘文郡守及眉老唱和词",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "烟雨里，脉脉只悲秋。风片薄，酒波柔。绿杨不是灵和树，白头重上采菱舟。百年身，千古事，一登楼。",
      "春去也、倡条和冶叶，人去也、断云还缺月，凉别袂，触乡愁。相逢客路如南雁，欲寻旧梦问闲鸥。剩华年，与流水，两悠悠。"
    ]
  },
  {
    "id": "adcfe4dbf91d4b5250b63f4afce2ce9a",
    "title": "昭君怨",
    "authorName": "谭献",
    "authorId": "adcfe4dbf91d4b52069654d5d54e99a6",
    "dynasty": "清",
    "content": [
      "烟雨江楼春尽，盼断归人间们。依旧画堂空，卷帘风。",
      "约略薰香闲坐，遥忆翠眉深锁。鬓影忍重看，再来难。"
    ]
  },
  {
    "id": "adcfe4dbf9c559fa097ff6331cb9d473",
    "title": "高阳台·过邛崃九折坂",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雪嶂参霄，冰苔篆树，山深寂不知春。谷响云孤，高寒路隔红尘。回车旧辙今犹昔，上青天、叱驭如闻。算千秋，通道西南，终属词人。",
      "长卿自有凌云气，纵长门谏猎，未称高文。谕蜀何功，端宜笔扫千军。南荒更续骖鸾录，绣弓衣、愁染蛮熏。待归来，城上芙蓉，红竞秋旻。"
    ]
  },
  {
    "id": "adcfe4dbf9c559fa275d05605380cebc",
    "title": "尉迟杯·富林检行箧，得曾刚父书扇及亡友匡伯鹿、丁叔雅手迹，次刚父韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "沈黎路。动庾信、萧瑟情如许。凄凉落月梁尘，愁绝流光莺羽。关山笛里吹别恨，初闻乍眉聚。展湘筠、箧衍葳蕤，褪金犹恋纨素。",
      "留得宛转清吟，认哀丽、伤心字漫香故。隔世新铭思旧泪，谁解说、亡书大去。殷勤是、谁家燕子，似相识、频来昵人语。遍天涯、旅梦今宵，海山何地延伫。"
    ]
  },
  {
    "id": "adcfe4dbf9c559fa6d8f80bf47db024c",
    "title": "西子妆富林本沈边长官司旧治，前临大渡，后负邛崃，左阻阿露，右限飞越，兰家、渥洼二营为犄角，釜底蕴蒸，尤动客感。用彊村韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "飞岭切云，陷河折柳，倦旅兰营春晚。漏天疑雨复疑风，驻骖騑、雁程惊换。花边泪溅。搅别绪、危肠寸断。梦依依，绕玳梁方垒，曾巢雏燕。",
      "愁何限。浊浪金川，脍锦鳞雪片。一杯聊为拨离怀，醉不知、紫溟三浅。文园未倦。撰征赋、关河经眼。洗蛮熏、好句弓衣绣满。"
    ]
  },
  {
    "id": "adcfe4dbf9c559face59f5a6f52a76dc",
    "title": "八声甘州·感南中事赋春水",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "听涓涓暗响度冰澌，春溶赤阑桥。正销魂南浦，凌波雒步，捐佩湘皋。干尔东风底事，皱了一江潮。休遣迎桃叶，愁打兰桡。",
      "谁破蓝光千顷，是翠禽偷下，惊散鱼苗。乍流红轻漾，知妒雪初消。误倾城、横波眉黛，定有人、飞泪湿龙绡。湔裙侣，试蘋花唱，怨断今朝。"
    ]
  },
  {
    "id": "adcfe4dbf9c559fa2be58c5a4894d1d7",
    "title": "八六子·深沟故清溪关，韦南康所筑",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "俯危台。一江春浪，滔滔喷雪惊雷。又毒草摇烟自好，野花侵鬓如银，旅魂暗摧。蛇盘羊窦谁开。",
      "仄径迷阳却曲，危梯滑磴昏苔。怎奈向、羌歌断肠声外，瘴云如纛，旧愁如海，更看挂练玉龙自舞，阴崖苍鹘徘徊。荡悲怀。朝暾破山下来。"
    ]
  },
  {
    "id": "adcfe4dbf9c559faf86bfab0f71d1c63",
    "title": "惜红衣·自海棠戍以西沿官道，野木香正花，借石帚韵赋之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "半妩迎人，秾姿困日，罥春无力。十里繁香，吹魂荡空碧。孤芳淡冶，应解慰、南来词客。幽寂。天上玉京，失青鸾消息。",
      "梅边柳陌。残溜冰澌，苔衣暗尘藉。刀州梦远故国。在云北。可惜好春空过，独自道途悬历。问此行何事，羞说百蛮山色。"
    ]
  },
  {
    "id": "adcfe4dbf9c559fa05b8c1ac6cd4a0e1",
    "title": "淡黄柳·簝叶坪，用石帚韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "初簝展叶，闻笛新莺陌。柳线愁牵春陫恻。瞥眼梢头豆蔻，除是司勋更谁识。雁程寂。",
      "尘沙伴朝食。听嘶马，短篱宅。恨东风、不住催行色。怕上征鞍，有情流水，凄映蛮花自碧。"
    ]
  },
  {
    "id": "adcfe4dbf9c559fa63a56337a4b578b9",
    "title": "霓裳中序第一越隽鹤田",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "逋仙冷旧约。怪得南天亡大鹤。应怨藏舟夜壑。喜千顷翠深，九霄霜薄。",
      "氋氃漫噱。嗣谷音、遥寄孤邈。嵇情远，广陵散雪，古逸韵韶箾。",
      "寥廓。石田栖托。叹往事、扬州梦觉。华亭嘹唳更恶。",
      "任大雪尧年，皓首京洛。稻粱谋未错。便足茧、荒山自乐。",
      "春漪满，遗音天际，饮恨在城郭。"
    ]
  },
  {
    "id": "adcfe4dbf9c559fa61b11b09bc5178ae",
    "title": "蝶恋花·晓发登相营至冕山",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "边月如钩风似剪。钩起新愁，欲剪应难断。病酒台登山枕远。晓来啼鸟闻孤馆。",
      "露网行轩缘绝坂。飞浪崩崖，路逐悬崖转。仰视白云当露冕。落梅风急笳声短。"
    ]
  },
  {
    "id": "adcfe4dbf9c559fa1352b4525339e91e",
    "title": "露华节园冬青花",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "剪冰镂雪，记移根上苑，曾赋菁葱。瘴云恨苦，辞春花雨蒙蒙。料有翠禽珍偶，恋小巢、愁惹珠茸。鸳径悄，飞琼乍识，萼绿惊逢。",
      "西台更挥如意，吊宰树长青，皋羽孤忠。蜡灰泪冷，销沈共认沙虫。怕底麝尘香减，误柳绵、轻逐花骢。幽意远，孤芳自惜露丛。"
    ]
  },
  {
    "id": "adcfe4dbf9c559faee034eeec139f3f3",
    "title": "换巢鸾凤·忆桂林訾家洲，次梅溪韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "烟雨藏娇。记香迷象渡，柳罨花桥。远山慵学黛，近水坐吹箫。夺娘纤手偭娘腰。醉时按歌，无魂与销。争知我，恨独倚、碧浔清照。",
      "人悄。波渺渺。漓水酿春，浇得愁怀抱。入握荑苗。散香裙衩，同踏仙洲芳草。眠翠巢空雪妃遥，斗鸡台远青娥老。相思江，溯流红、一梦秋晓。"
    ]
  },
  {
    "id": "adcfe4dbf9c559facb9d246645e2e9cc",
    "title": "二郎神忆梧州鸳鸯江，次彊村韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "碎琼荡月，簇万艇、碧天如泻。记雨过梧城，霞生冰井，描就鸳江入画。湿遍青衫琵琶恨，洗恨滴、泪珠尘罅。天遣忒有情，燕娘风调，凤娘声价。",
      "休话。漓江影事，洞箫吹罢。趁玉魫愁新，荔枝香近，沈水余薰共惹。紫峒春深，碧浔秋浅，争并露华娇夜。歌宛转，适怨清和，似有泛人来下。"
    ]
  },
  {
    "id": "adcfe4dbf9c559fa93067b055724e700",
    "title": "塞孤用乐章集韵二解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "黯魂销，折柳声初歇。可奈骊驹催发。十里长亭千里别。听倦鸟，呼泥滑。山城晚，噪昏鸦，江练晓，疑新月。度关山远，旌旆风裂。",
      "蒙段古柏祠，𧞔主芙蓉阙。梦剪兜罗香彻。晼晚佳期凝望切。休忘了，星回节。芦笛响，遏银云，籸火舞，霏丹雪。问邛池、奁镜谁设。"
    ]
  },
  {
    "id": "adcfe4dbf9c559fa93067b05be8b248a",
    "title": "塞孤用乐章集韵二解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "织乌飞，暮雨兰芳歇。浅浅芹芽初发。笛里关河工赋别。斟翠斝，真珠滑。鞭丝饱，染南云，雕镫冷，敲边月。赋从军苦，肠断肝裂。",
      "消息渺玉京，醉眼看星阙。聒耳金笳凄彻。豆蔻蛮江新恨切。应记省，归时节。欹角枕，慰劳尘。酌灭盏，融酥雪。照流黄，缣素双设。"
    ]
  },
  {
    "id": "adcfe4dbf9c559fa15b5aadd5a29e837",
    "title": "三姝媚午夜无寐，独往东园，彩云栉栉，月华流照。遥闻丝竹之声，益增寂感，次彊村韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "哀弦调子夜。正城乌惊飞，夕蝉凄迓。唤起姮娥，衬海红轻幔，彩云无价。不管清寒，幽恨袭、齐纨绡帕。锦瑟空长，弦柱华年，为伊输写。",
      "芳沼银蟾光射。又咽断灵风，几声檐马。万叠遥情，逐广寒霓羽，佩环同下。病酒愁肠，凭挽取、天河倾泻。只恐文园消渴，琴丝怨惹。"
    ]
  },
  {
    "id": "adcfe4dbf9c559fa22d81006bd39692c",
    "title": "忆瑶姬蒙段祠古柏，用定公韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "巢凤栖鸾，掩铜柯黛妩，坐阅人寰。古祠临碧海，俨上清仙侣，时下云軿。蒙愁段恨，知自何年。鍊玉销素颜。听夜笙吹梦，瑶华远、猿鹤惊寒。",
      "定冷露暗滴金盘。似磨笄赵女，节显邦媛。飞升随款段，倩海门孤月，长伴清眠。香霏翠羽，影亸琼肩。苦心宁自全。悄暮雨犹送，云愁坠世间。"
    ]
  },
  {
    "id": "adcfe4dbf9c559faf082a9f6d9a9bb22",
    "title": "长亭怨慢夏日赋邛池柳",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "早飘尽、乱丝繁絮。翠老阴多，莫愁门户。已晚年芳，杜娘凄唱惜金缕。向人青眼，争识旧时眉妩。此树太婆娑，动客感、依依如许。",
      "悽楚。隔关河不恨，恨隔梦魂归路。青青瘴草，更愁断、陷河西去。赋情到、伯也蓬飞，想应是、铅华弗御。尽折柳歌残，休问当年张绪。"
    ]
  },
  {
    "id": "adcfe4dbf9c559fae5fe3aab92cd4d38",
    "title": "望海潮·星回节，邛海观炬，题孤云阁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "疆分邛笮，天开蒙巂，千秋儿女风云。身殉故衣，骸归铁钏，珊瑚骨化飞燐。攒火海城滨。映水天一碧，鳌驾嬉春。烬冷松明，事遗彤管，怨蛮熏。",
      "年年六诏佳辰。吊阿南蹈义，慈善能军。霜柏段祠，猗芦𧞔主，香销莫返贞魂。千炬舞波臣。共万星珠迸，迎送潮神。换了红桑几树，朝日上暾暾。"
    ]
  },
  {
    "id": "adcfe4dbf9c559fa6f57e9976c01a4eb",
    "title": "一萼红·蛙泸产秋海棠，涧阿岩罅处处有之，紫白花者尤异",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "写秋魂。问离人血泪，何日长灵根。花候犹迟，山寒自媚，无语空怨黄昏。拂苔径、迷阳却曲，甚楚楚、如见薛灵芸。化碧生苗，种愁缘子，犹渍啼痕。",
      "长记玉钩斜畔，伴红心草长，薄命花分。粉晕龙绡，霞皴黛岫，拾来琼唾犹温。断肠语、缄珠待寄，怕香残、余麝已成尘。纵向江头化石，恨种长存。"
    ]
  },
  {
    "id": "adcfe4dbf9c559fac2540e26daeafd83",
    "title": "莺啼序·用梦窗韵纪梦",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "神清洞天缥缈，款罗扃岫户。藐姑射、冰雪仙人，梦惊春换年暮。黯无语、潜申怨抑，琴丝宛转歌芳树。倚回阑、愁眼茸茸，话言低絮。再世琼箫，梦里见了，似轻云罩雾。故环在、笋束荑柔，年年重展心素。倩魂离、华鬘几劫，泪痕湿、鲛丝千缕。恨难禁，风露高寒，上清鹓鹭。",
      "瑶宫谪久，故国依稀，寄燕洪倦旅。别恨在、蜀魂鹃拜，桂管鸾远，爨玉炊矛，瘴江烟雨。蛮花自冶，蛮熏愁重，文园持节邛都道，镂灵关、驾鹊孙源渡。蛙泸海日，星回胜节曾来，浣笔醉题风土。游春梦觉，锦瑟歌长，费练裙白苎。渐满地、愁苗含艳，瘴草抽红，恼乱琴心，凤鸾双舞。清真旧谱，蘋洲渔唱，周郎披扇还顾曲，变新声、鹅管调鹍柱。乘槎便溯河源，圣约灵期，定教证不。"
    ]
  },
  {
    "id": "adcfe4dbf9c559fa550e134ca2399ea3",
    "title": "婆罗门引螺髻山",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "愁云蹙黛，万螺高簇佛头青。月明鹤背吹笙。柯烂仙人去也，幽梦醒瑶京。但凝妆不语，霞表亭亭。",
      "芙蓉翠擎。款天阙，摘春星。飞去峨眉独秀，十二层城。雾横烟锁，是藐姑、仙子拥愁颦。奁镜敞、邛海盈盈。"
    ]
  },
  {
    "id": "adcfe4dbf9c559fa418835da908dace0",
    "title": "三犯渡江云",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "湖楼经醉惯，旧题淡墨，几度瘴乡春。壮心空酒盏，十载回翔，蓬转动孤根。投荒倦客，选胜日、同款深尊。游兴阑，碧浔烟水，半入楚江云。",
      "惊魂。安仁花县，石尉河阳，已思归成引。归未久、追寻陈事，前梦无痕。今宵咫尺蓬山月，度关山、双照怀人。人更远，空劳对月思君。"
    ]
  },
  {
    "id": "adcfe4dbf9c559fa4c765cc906bb5c9b",
    "title": "忆旧游·读落叶词，用玉田韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "记东华听雨，太学观碑，酒所深尊。岁序侵寻过，问微辞楚客，人故春分。秘闻总归天上，同辇罢金根。叹坠井银瓶，濯龙琼岛，何地招魂。",
      "犹存。旧通德，怕拥髻啼妆，洗梦无痕。捣素悲秋扇，想魂随穆满，重璧沈云。忍吟病山词句，蝉叶怨黄昏。只月照瀛台，魂徕仿佛长信门。"
    ]
  },
  {
    "id": "adcfe4dbf9c559faf65fb5a2d44626a1",
    "title": "齐天乐·和忆云题帕",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "泪痕珍重鲛丝渍，肠随舞鸾俱断。领羂诃梨，觞承蘸甲，依约十香曾见。传歌小宴。正碎掐春葱，酒慵花倦。玉揾冰凝，暖融妆粉殢痕满。",
      "蘅芜幽梦乍醒，怕蓬山恨隔，人似天远。叠胜缄愁，分香赠别，愁拂夕筝钿雁。襟痕未减。有红豆中含，碧纱同荐。倚醉题诗，为谁抛媚眼。"
    ]
  },
  {
    "id": "adcfe4dbf9c559fa2fead6edc16f083e",
    "title": "惜黄花慢·重九和逃禅",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "倦烟寒水。更天抹断霞，山凝晚翠。乍豁吟眸，岁华今昔堪惊，客感渺茫无际。清尊相伴，省他年、似寻梦，也应难记。正愁里。举酒酹花，情款深至。",
      "华颠菊好羞簪，便香泛、紫萸杯斟浮蚁。莫笑餐英，不管彭泽闲情，略解楚累风味。万方多难此登临，两无绪、只堪沉醉。强扶起。小极比花憔悴。"
    ]
  },
  {
    "id": "adcfe4dbf9c559fac40b0f5e254608fd",
    "title": "玉烛新赋蓬溪何园柚",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "高林霜意透。见翠翳黄匀，水犀纹绉。蟹螯共侑。东篱下，伴得寒香盈袖。",
      "休呼橘友。沁鼻观、枸橼同嗅。融蜡蒂、壶扬轻圆，珠窠絮云笼就。",
      "擎来绮席晶盘，更小试并刀，剥烦纤手。月梳细剖。",
      "罗囊解玉，裹琼蕤光溜。吴盐初逗。怕齿软、瑶姬禁受。",
      "争比并、容管沙田，恭城雒垢。"
    ]
  },
  {
    "id": "adcfe4dbf9c559fa1749ee1eab4c02c1",
    "title": "六丑",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "正秋心欲碎。怕暗里、流年轻掷。雪衣梦惊，严霜摧锦翼。泪黦香迹。莫问家何在，彩云天远，望赤城仙国。春襟翠羽湔芳泽。啮锁朱栊，巾车紫陌。前尘更堪追惜。记梳翎顾影，英盼花隔。",
      "予怀疏寂。伴窗虚唾碧。世外青鹓杳，无信息。关河解慰词客。共销凝五夜，此情何极。添香稻、几欹风帻。学吟遍、好句弓衣起舞，画屏山侧。邛池远、梦溯归汐。掩故笼、替诵波罗密。知难度得。"
    ]
  },
  {
    "id": "adcfe4dbf9c559fa833104b8ca0ea670",
    "title": "西子妆慢秋心似织，缫梦成丝。恍过栖霞红玉墓，依梦窗自度腔韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "迷鸟扑窗，乱蛩聒枕，梦绕非烟非雾。女萝山鬼语相邀，小姑祠、画桥东堍。风幡自舞。忾灵琐、栖霞旧住。税芝田、问洛妃尘步。仙期何许。",
      "年涯误。桂蠹芝焚，漫想骑鹤去。上清沦谪得归迟，伴月牙、露桃千树。骖鸾好句。楚风少、高唐休赋。掩瑶扉，怯听檐花细雨。"
    ]
  },
  {
    "id": "adcfe4dbf9c559faec4982dd1f879efc",
    "title": "春草碧和万俟词隐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "请为游子吟，嗟翠痕浣波，芳意横路。堪肠断，是后日行迹，此朝南浦。临分怨啼，黯离色、销魂自古。天澹绿芜，颙情望，泪阁九秋雨。",
      "行处。最鞭闻马嘶，见大堤沽客，汉上游女。春如醉，漠漠曲尘里，倚阑无语。关河梦惊，诉衷曲、归时记否。独恨子规，催人返，又催去。"
    ]
  },
  {
    "id": "adcfe4dbf9c559fa0ca0cf8b8f5f40f6",
    "title": "秋霁·登常乐寺藏经阁，次梅溪韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "枫老朱颜，带过雨残阳，也妒鸦色。露泣枯荷，泪迎丛菊，可怜拒霜无力。寺楼暂息。旧题墨晕侵苔碧。问佛国。",
      "如是我闻，应许住词客。鱼呗送暝，鹤梦惊寒，雨花香严，台殿幽寂。蟪蛄声、违山十里，闲愁偏惹鬓丝白。檐马咽风听不得。最断魂是，归趁淡月黄昏，市桥人语，自眠孤驿。"
    ]
  },
  {
    "id": "adcfe4dbf9c559fa9ca4ed7707d25730",
    "title": "玉漏迟·晓行由明月场至康家渡，用钓月韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "小车山畔路。炊烟弄晓，短亭笼雾。病叶辞秋，愁点镜波蘋浦。断梦重寻驿枕，恍人在、琐窗朱户。休恨阻。袖寒天远，凄清如许。",
      "庾信近日愁多，自感旧铭成，厌闻欢语。廿载江湖，莫把游踪重数。尘事劳劳未已，更谁倩、残蛩声诉。窥碧宇。丝丝袅空灵雨。"
    ]
  },
  {
    "id": "adcfe4dbf9c559faa7d9b6d22e75fa8f",
    "title": "月下笛·长江故县明月山贾浪仙祠，用玉田体",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "明月诗仙，长江谪宦，古祠高岫。携尊酹酒。憎命文章世偏寿。孤情合证维摩诘，想浣笔、冰瓯雪窦。共江山胜迹，长留诗卷，几曾虚负。知否。",
      "屠龙手。早遁迹空王，梵云华首。郊寒是友。苦吟终让君瘦。我来恰值繁霜节，试唤起、精魂似旧。更长啸、叩微茫，还恐推敲未就。"
    ]
  },
  {
    "id": "adcfe4dbf9c559fa974119e59ef6ec79",
    "title": "丁香结晚过康家渡，望贾祠，用清真韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "风约寒漪，雪飘衰苇，霜叶点波红陨。送轻帆羽迅。渐晚渡、暝合沙昏烟润。贾祠空怅望，裴𧙪意、欲去未忍。长江明月几辈，吊古苍茫不尽。",
      "愁引。看镜里清涪，已过衔芦雁阵。石室薶云，危楼倚笛，月寒星晕。魂逐江水共远，曲曲肠成寸。孤吟无人答，怕也同伊瘦损。"
    ]
  },
  {
    "id": "adcfe4dbf9c559fa03ec3de6f1578898",
    "title": "探春慢·盐神祠，次石帚韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "迹异飞蟂，灵传化虎，小姑祠近春野。竹晕苔班，松盘瘿节，应配荒坪石马。凭吊增惆怅，伫灵琐、湘筠愁写。共褰丛社兰芳，也留彤管幽话。",
      "鸣佩溪流韵泻，问世味酸咸，清涕盈把。玉女泉滋，露筋辞好，老笔借卿镕冶。无地薶香骨，彷西崦、古梅霜下。踏月归来，孤吟愁寄遥夜。"
    ]
  },
  {
    "id": "adcfe4dbf9c559fa6b777209f528abca",
    "title": "锁窗寒次中仙韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "酿雪风尖，回霜雾薄，兽炉寒尽。宵沈睡浅，数到更香灰烬。谢芭蕉、替裁寸笺，雁书空远长安近。叹旧游零落，缁尘难浣，酒痕犹凝。光景。",
      "还追省。记璧沼秋吟，露台春枕。南汀北沜，几误钗盟鸾信。更何人、图写上河，梦梁遗事飞电影。怕重来、泪洒觚棱，万劫莺花恨。"
    ]
  },
  {
    "id": "adcfe4dbf9c559fabd409dbafa6943b7",
    "title": "石州慢",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "日照名娃，宫扬古妆，高髻䯳掠。尊前舞错凉州，愁见雪欹花弱。秦王破阵，法曲久失传头，海东琴思通寥廓。乐府效唐音，与文明相博。",
      "弦索。定场丝管，敖曹鼓节，乍前还却。笑苦随人，曾是不胜杯酌。相如最渴，枉费甘露金茎，深心恐被笼鹦觉。雷雨起余酲，奈清愁禁阁。"
    ]
  },
  {
    "id": "adcfe4dbf9c559fa884b1bacc64f04d5",
    "title": "三犯渡江云得北来书，日下莺花今犹胜昔，感时抚事，追和鹿潭韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "斜街花事好，春融夜暖，软玉醉温香。十年尘梦远，怅望银河，一角限红墙。空宫落叶，已恨牵、秋苑衰杨。依旧是、西山凝黛，无语泣残阳。",
      "休伤。爰居钟鼓，幕燕危巢，共河山无恙。谁管得、北门飞牡，东海栽桑。金銮莫问残灯事，剩雪衣、同话凄凉。成独啸，商歌韵咽寒螀。"
    ]
  },
  {
    "id": "adcfe4dbf9c559fa776fa3e77a2335a7",
    "title": "木兰花慢·书案山远眺，次鹿潭韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "薄晴娇朔吹，正羁客，怕登楼。看云淡天容，鸦翻叶影，琼宇烟收。回头。楚江暝宿，记蒲帆峭挂洞庭舟。邀得湘灵鼓瑟，醉吟聊写清愁。",
      "盈眸。一发际天，浮孤注，惜金瓯。剩抚剑雷音，捶琴海思，挥涕神州。东游。更招倦鹤，共梳翎上界羽毛秋。报到蓬瀛浅了，怒潮飞满沧洲。"
    ]
  },
  {
    "id": "adcfe4dbf9c559fa8784fce7d5785e56",
    "title": "锁窗寒小院寒梅为蕉琐翳，含萼未吐，清怨不胜，呼童刈蕉，拈此代讯",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "殢酒寒宵，扶酲索步，小梅幽院。谁知怨抑，隐约恨深颦浅。最怜他、茗柯睡沈，绿天似幄愁如线。恁横斜瘦影，冰纹红翳，尚萦蜗篆。清怨。",
      "年芳变。怕玉骨禁寒，病蕉轻剪。罗浮蝶梦，已入何郎诗卷。伫盈盈、藐姑夜来，翠禽并语春讯展。甚春风、不管人愁，又上春人面。"
    ]
  },
  {
    "id": "adcfe4dbf9c559fa29ad349c42c9b8fc",
    "title": "玉女摇仙佩",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "丝繁絮乱，扑朔迷离，海国莺花多丽。雾重行烟，光融佳侠，取次降仙行缀。柱外弦中意。讶星迎玉女，魂销金地。记曾赏、韩娥绝艺，朱噣流音，紫凤衔佩。笙歌送南朝，江令归来，伤心四纪。",
      "休问旧人在否，断舞零歌，尚彀雍门垂泪。绛树双声，春风一半，赌得兴亡两字。剪取吴淞水。被蜀国、弦上鹃魂难起。怕省念、枇杷院闭，碧鸡坊冷，浣花风靡。今何世。钧天甚乐堪沉醉。"
    ]
  },
  {
    "id": "adcfe4dbf9c559fa3600a5c4c04debc6",
    "title": "春从天上来成都重见某女伶，和吴彦高会宁老姬之作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "翠老红零。听汉调秦筝，泣雁飘萤。梦冷丝管，眉锁山屏，朱鸟影坠空冥。替孤飞雌凤，写旧怨、彩笔无灵。又逢君。似龟年法曲，天乐泠泠。",
      "家山几回舞破，按梵字霓裳，酒酌长星。锦瑟人长，罗裙蝶化，银烛泪洒中庭。甚津桥杨柳，鹃啼后、依旧垂青。醉还醒。忆昨宵尊酒，双照红荧。"
    ]
  },
  {
    "id": "adcfe4dbf9c559fa0612e2b963b501da",
    "title": "瑶台聚八仙遂州广利寺白玉大士像",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "水月婵娟。冰壶净，蓝田暖日生烟。玉山凤叫，难觅巧匠雕镌。点笔休烦吴道子，白描合笑李龙眠。最天然。",
      "是观自在，参大乘禅。谁知庄严色相，共只园象树，劫换华鬘。海南千叶，珠座示现无边。群生魔难共忏，有万朵红莲礼白莲。无明境，证涅槃三昧，金石同坚。"
    ]
  },
  {
    "id": "adcfe4dbf9c559fa981af3d14c53a4d8",
    "title": "一萼红·乙卯人日，用石帚淳熙丙午人日韵，赋西园官梅",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "曲池阴。折横枝幽萼，华发不胜簪。槛脚苔皴，瓶眉石冻，还似春睡沈沈。照疏影、寒泉古甃，唤梦回、应有并栖禽。桂管箫声，宣华龙影，谁与追临。",
      "十载魂销无地，伴含章一卧，飞近眉心。姑射冰姿，罗浮蝶怨，遗事悽绝重寻。抚时序、烧灯渐近，贴春人、华胜簇祥金。只恐归来佩环，感慨同深。"
    ]
  },
  {
    "id": "adcfe4dbf9c559fa24209c5cf53264c1",
    "title": "木兰花慢·简州谒三溪祠",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "访三溪旧隐，雁江上，鹤林前。任赖简池台，逍遥洞壑，无此清妍。晴川。带金绕绛，听渔歌唱起宋时船。幽讨如闻易学，卧游且伴琴眠。当年。",
      "谏草吟笺。辞斐亹，意缠绵。怅故山梦远，房州锢久，忠孝回天。依然。钧游旧迹，倚危亭、愁思入孤烟。遗集难寻副墨，倦怀剩寄风泉。"
    ]
  },
  {
    "id": "adcfe4dbf9c559fa9fb583f6a911d0d9",
    "title": "华胥引·三溪祠碧波亭赋，用清真韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "碧波亭畔，梅熟蒲新，病蕉展叶。曲沼文漪，鱼苗戢戢春镜唼。搅起孤客愁心，更橹声咿轧。铃语催归，卸帆江浦犹怯。",
      "哀乐无端，未中年、鬓霜先镊。梦残春换，谁怜风波共阅。苦说相思难避，任锦珰缄箧。双鲤迢迢，又牵离恨千叠。"
    ]
  },
  {
    "id": "adcfe4dbf9c559fa258df0ba9774066d",
    "title": "夜合花阳安独客，芳物撄心，追和梦窗，以毖羁绪",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雨夹梅酸，风含蒲润，紫陌鞭惹尘香。山屏半掩，仙心未隔柔乡。鬟雾湿，眼波长。恨飞花、无奈匆忙。记追游处，藏鸦翠柳，乳鸭池塘。",
      "同消竹粉新凉。问寻巢燕子，王谢门荒。重编感旧，无人为说鸡缸。词语涩，酒悲狂。认青衫、红泪迷茫。寄寥天怨，江悬塔影，桥挂残阳。"
    ]
  },
  {
    "id": "adcfe4dbf9c559fa2bb7897bc487f2d0",
    "title": "望海潮·徐州",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "云沈芒砀，天低淮泗，雄藩自古徐州。山暝断蛇，台空戏马，王图霸气全收。雕鹗阵盘秋。问逐余秦鹿，谁是英俦。戍鼓声中，落鸿霞外，见黄楼。",
      "中权扼锁咽喉。有三军辫发，上将兜鍪。丝管夜阑，旌旗昼静，连营坐拥貔貅。琴客最风流。想射堋分的，筝队飞毬。醉指东南半壁，谈笑看吴钩。"
    ]
  },
  {
    "id": "adcfe4dbf9c559fae605eb1cdb622759",
    "title": "西河·金陵下关暝望，和美成韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "寻梦地。依稀梦影难记。山簪树发水如环，画楼对起。夜镫碧浸小江天，姮娥迎笑眉际。伴箫凤，声自倚。客怀共此牵系。",
      "当歌最忆莫愁堂，燕空古垒。醉吟笛步晓星沈，潸潸红泪铅水。板桥废址傍旧市。访秦淮、沙顿乡里。殢酒欲忘身世。入愁城、麝月龙绡，凄对西北神州，深尊里。"
    ]
  },
  {
    "id": "adcfe4dbf9c559fa3bdd40f163824776",
    "title": "多丽·西湖，次蜕岩韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "满奁青，水天一色空冥。总相宜、淡妆浓抹，越娃千艳围屏。怨难招、孤山夜鹤，魂羞葬、甲帐秋萤。劫后湖山，朅来歌酒，恨梅迟放菊先零。漫凭吊、岳坟秋社，天醉怪人醒。劳梳裹、雾鬟烟髻，向我亭亭。",
      "酹词仙、马塍花鸟，更浇抔土西泠。漾轻帆、风翻白鹭，摇双桨、水戏红蜓。福地随缘，鬘天无恙，冷泉清瑟未同听。问何日、再寻鸥约，华发奈星星。稽留好，六桥三竺，花港蘋汀。"
    ]
  },
  {
    "id": "adcfe4dbf9c559fa48f070070e5d8b15",
    "title": "台城路重过金陵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "石城风紧花如雾，催归雁程秋晚。梦碾飙轮，霜砭病骨，消得吴云轻剪。江空恨远。正枫落敲诗，砑笺流怨。翠羽飞来，未谙愁重讶杯浅。",
      "银筝凄弄夜久，泪痕双照处，衫袖还满。巷口乌衣，遨头绣陌，曾识春人莺燕。零箫剩管。问烟月前朝，去尘奔电。半枕寒潮，断魂和浪卷。"
    ]
  },
  {
    "id": "adcfe4dbf9c559fa62f456b3d76f505f",
    "title": "八声甘州·临淮道中",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "吊长淮逝水恨滔滔，清流乱黄流。看东潴洪泽，南连扬越，西控吴头。蚌埠云屯虎落，跃马喜高秋。天堑临江表，襟锁咽喉。",
      "千古英雄成败，几凤阳濠泗，说项归刘。问青天无语，沉醉抚吴钩。染燕支、薄描金粉，付酒徒、乘兴画沧洲。重回首，话兴王事，雾惨山愁。"
    ]
  },
  {
    "id": "adcfe4dbf9c559fa71fa9c00c9d42e83",
    "title": "忆瑶姬苏小墓，依梅溪体",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "松柏西陵翠烛冷，幽兰露眼盈盈。同心谁共结，唱燕衔春去，魂黯愁扃。南齐黛妩依稀，几曲眉山向晚青。料有人、油壁曾偕，暮潮凄断马蹄声。",
      "一抔晕藓飘萤。雁齿裙腰，草心红到桥亭。烟花和梦剪，对镜波寒碧，泪染湖绫。遥堤却帮谁家，隔代风流合让卿。借酒浇香骨成灰，浣绿题绣屏。"
    ]
  },
  {
    "id": "adcfe4dbf9c559fafdb0281bf27b9cac",
    "title": "永遇乐·徐州感燕子楼事，和坡公",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "琴客宜城，杜秋讲座，悲感何限。换马宁痴，分香已暮，此意谁曾见。当家金帐，石家金谷，转首盛衰肠断。更休言、雍门泣下，一曲舞鸾初遍。",
      "严城鼓角，危楼斜照，最苦倦游心眼。浪说虞兮，空吟张好，今古莺和燕。金蟾啮锁，仓琅飞牡，未省翠啼红怨。怕惊起、当年燕子，似闻累叹。"
    ]
  },
  {
    "id": "adcfe4dbf9c559fa956ee3ced2f9420c",
    "title": "宝鼎现·丙辰灯节，和须溪",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "严城宵骑，碎踏寒玉，横过灯市。听一片、车声人语，隐隐轻雷生步底。千门静、迥天街不夜，莫漫东风沉醉。遍九陌、行行且止，轣辘旧怀牵起。月姊曾见当年事。海天愁、清泪铅水。应记省、唐宫佳丽，戚畹椒房连甲第。",
      "鳌背峭、灿冰壶霞绮，杂沓笙歌十里。闹蛾簇、鸾钗凤子，缥缈霓裳舞碎。谁念转烛年光，春梦换、华严弹指。尽镫残帘影，昏沈伴嫦娥不睡。怕说与、夜窗啼髻。有悄魂飞坠。弄清影、杯底山河，都付钧天醉里。"
    ]
  },
  {
    "id": "adcfe4dbf9c559fac3d2b398e1b3eefc",
    "title": "望海潮·蜀都赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "江山天堑，提封天府，华阳黑水梁州。霞簇锦官，云横玉垒，芙蓉城郭清秋。通道自金牛。问蚕丛杜宇，今古悠悠。邪界金堤，萦洄巴字，带双流。",
      "雄都胜迹经游。记仙人药市，太守遨头。诗说草堂，玄谈卜肆，枇杷门巷寻幽。崇丽望江楼。借薛涛笺色，烘染芳洲。听取賨歌渝舞，神笔定边筹。"
    ]
  },
  {
    "id": "adcfe4dbf9c559fab237ec7921fe4047",
    "title": "更漏子·拟庆湖遗老惜别",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "南浦西曛。映卸帆隔坞，去楫临津。一剪春波，满堤芳草，离觞未饮先醺。歧路执手，殷勤题襟双泪痕。正裙腰绿罨，带眼香移，罗荐轻分。同浣劫后京尘。",
      "记听鹂三海，信马千门。甲舞丁歌，白云黄竹，昆仑睡醒曾闻。今宵远水荒村。追寻。劳梦魂。待随君去也，画里吴船，难溯江云。"
    ]
  },
  {
    "id": "adcfe4dbf9c559fac110dd3252eea8d4",
    "title": "谒金门·效大鹤三叠",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "行不得。东望海翻涛立。鳌戴三山飞退鹢。鲎帆无气力。",
      "魂断燕南云北。不忍寻君书尺。河大水深天路窄。雁遥关塞黑。"
    ]
  },
  {
    "id": "adcfe4dbf9c559fac110dd32f7aa89b7",
    "title": "谒金门·效大鹤三叠",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "留不得。残照觚棱金碧。础绣楹丹衔列璧。太平新藻饰。",
      "应劝长星浮白。不忍窥君眠食。瑶殿月波三海直。夜阑闻叹息。"
    ]
  },
  {
    "id": "adcfe4dbf9c559fac110dd321c5c6598",
    "title": "谒金门·效大鹤三叠",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "归不得。满地冰澌流坼。天外鬼车生九翼。路难军尽墨。",
      "昨夜城乌头白。不忍思君颜色。春去春来非故国。送春何处笛。"
    ]
  },
  {
    "id": "adcfe4dbf9c559fa5a426663e2aca790",
    "title": "风入松·独游陶然亭，再和梦窗",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "盲风吹雪度清明。思旧续前铭。西山不语含愁黛，送中原、底许关情。盼到风铃试鸽，却妨佞舌收莺。",
      "年涯芳物老江亭。倚槛快初晴。芦芽半努沙痕浅，认东华、舄履尘凝。怨碧缘苔墨晕，娇黄稚柳稊生。"
    ]
  },
  {
    "id": "adcfe4dbf9c559fa239b1325c86a061d",
    "title": "绛都春·春晚，和西麓",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "清明过了，甚剪花絮柳，尚殢轻寒。困舞瘦腰，银筝慵理雁尘闲。衣篝欲试游情懒。袖华愁裛弓弯。怨春无语，弦凄素轸，泪湿红兰。",
      "苦说芳期太晚。认金钗后约，玉箸前痕。病酒未忺，销愁无计又黄昏。春心不似归心远。断魂应怯闻鹃。故山猿鸟，惊回画烛梦阑。"
    ]
  },
  {
    "id": "adcfe4dbf9c559faa1266da88a572a4f",
    "title": "高阳台·公园冶春词",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "翠柏脂枯，红桑缬幻，东华芳事惊心。金水桥西，依然罨画园林。天边梦逐年华换，洗朱铅、露掌愁侵。共销沈。送尽春人，唤尽春禽。",
      "游尘曲涨虚坛静，带宫墙斜转，屧径幽寻。燕啄红巾，莺儿衔得遗簪。御沟蹀躞休题怨，验微潮、晕浅痕深。动孤吟。半是伤春，半是伤今。"
    ]
  },
  {
    "id": "adcfe4dbf9c559fa5bf712a18dc8f074",
    "title": "锦园春三犯公园赏牡丹，和蒲江韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "翠酣红倦。正迷香睡蝶，密围窥燕。幄锦团娇，怕东风愁卷。传签午宴。六铢重舞，霓裳初遍。碧唾琼盂，霞承雒步，花移春院。",
      "玉环醉妆乍见。沉香亭北，曾斗蓉面。凤佩羞衔，伴露痕轻剪。倾城恨远。梦云逐雨花飞散。国里青芜，年芳换了鬘天壶箭。"
    ]
  },
  {
    "id": "adcfe4dbf9c559faf7043b5297536623",
    "title": "念奴娇·丙辰端午后一日书事，次东坡赤壁韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "大千尘劫，问苍苍、主宰其中何物。舜蹠孳孳同尽耳，谁遣湘累呵壁。七圣曾迷，四凶非罪，一蹶终难雪。云雷天造，古来安用英杰。",
      "遥睇莽荡神州，咸池夕浴，瞰扶桑鼌发。廿四陈编俱点鬼，狐貉一邱生灭。共此销沈，流芳遗臭，也不争毫发。潜移舟壑，有人麾日不修月。"
    ]
  },
  {
    "id": "adcfe4dbf9c559fa009577bab84a257a",
    "title": "浪淘沙慢·都门祖席，用清真韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "晓鸦闹、哀笳送响，恨绕危堞。城曲锋车待发，青门祖席半阕。正去国、情怀多菀结。绕朝策、执手心折。念万里、云帆自兹始，临分倍愁绝。悲切。向风泪满江阔。是望远、伤高哀时意，欲诉筝雁咽嗟。",
      "击碎瑶琴，难抵生别。壮心漫竭。搴梦云一洗，中天明月。肠断阳关声三叠，襟痕染、旧香未歇。映杯底、山河微影缺。更翻酒污了，榴裙沁血色。回看短鬓搔成雪。"
    ]
  },
  {
    "id": "adcfe4dbf9c559fae8e9119c93b6a5a4",
    "title": "兰陵王·夏至日行经新华门，次清真韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "九街直。残照镕金漾碧。依依是、槐目马缨，送两城、愁作行色。鹃魂恋旧国。应识春如过客。龙池里、涛愤浪惊，潜沸哀潮几千尺。英雄总陈迹。奈帝网隳纮，妖竖临席。桑田占麦虚新食。",
      "嗟一旦魂断，八州云委，寰瀛行问遍海驿。恨天限南北。伤恻。衅尤积。叹戢影弥天，空国沈寂。高丘远海瞻何极。怕漆室忧啸，不如邻笛。铜仙铅泪，共暗雨，竟夜滴。"
    ]
  },
  {
    "id": "adcfe4dbf9c559fa3066e6d9abffbf88",
    "title": "鹧鸪天·效樵歌",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "尽有微辞赋洛川。云愁霞想散非烟。纵留瑰枕花仍妒，未托蘅香柳自眠。",
      "春殿外，晚宫前。织成腰素削成肩。更从神浒超灵后，遥忆江皋解佩年。"
    ]
  },
  {
    "id": "adcfe4dbf9c559fa3066e6d986afcd18",
    "title": "鹧鸪天·效樵歌",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "鹤响天高笛裂云。落花如霰月宫春。只言啼鸟能留客，始信倾城自在人。",
      "从事酒，属车尘。可儿争不让王敦。却愁异梦同床侣，难遣唐姬作替身。"
    ]
  },
  {
    "id": "adcfe4dbf9c559fafeb9e17bc357da4c",
    "title": "河传·效金荃集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "洹上。愁望。五云东。妖鸟呼风故宫。逝魂毅兮为鬼雄。残虹。黯然收晚空。",
      "泣尽琼瑰春梦短。归路远。班马嘶声乱。苏门山。漳水环。百泉。鹤飞新冢边。"
    ]
  },
  {
    "id": "adcfe4dbf9c559fafeb9e17bda35dcd2",
    "title": "河传·效金荃集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "天上。惆怅。况人闲。神女金丹鍊颜。桂宫夜长生薄寒。膏兰。泪釭霏紫烟。",
      "十二屏山轻梦转。春已晚。楼隙故钉换。许飞琼。梁玉清。碧城。散仙成武丁。"
    ]
  },
  {
    "id": "adcfe4dbf9c559fa9420bd7646238643",
    "title": "荷叶杯·效浣花集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "忆昔九华春殿。曾见。簪笔内官娇。半眠人柳斗纤腰。初伴众仙朝。",
      "谁吊故宫烟月。轻别。春去更无春。扫眉才调美新文。香案带愁熏。"
    ]
  },
  {
    "id": "adcfe4dbf9c559fa9420bd765688eb5d",
    "title": "荷叶杯·效浣花集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "怅望凤城消息。沈寂。银液镇惺忪。雒尘湘佩两无踪。蟾锁啮珠栊。",
      "啼损夜灯愁髻。弹泪。和墨写相思。帕罗犹认婉儿诗。江令鬓成丝。"
    ]
  },
  {
    "id": "adcfe4dbf9c559fa646c853dd7a1f7bf",
    "title": "临江仙·效红叶稿",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "蜀葵花谢湘兰老，海东黄竹阴阴。杜鹃啼血满华林。辇尘苔绣草红心。",
      "露脚斜飞蟾魄死，六宫白柰同簪。燕云如纛浊漳深。邺台今夜叫春禽。"
    ]
  },
  {
    "id": "adcfe4dbf9c559fa646c853d7a1abfd2",
    "title": "临江仙·效红叶稿",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "曾逢詹尹长安市，火龙妖谶堪惊。翟泉苍鸟入高冥。隔年芦管闹江亭。",
      "枯骨浪邀充国表，很山顽石无灵。哀章铜匦泽狐鸣。楚兰瘦语半芳馨。"
    ]
  },
  {
    "id": "adcfe4dbf9c559fabe301def107c8e08",
    "title": "忆江南·效阳春录",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "柳絮漫天飞似雪。记得逢君，落花时节。年芳如梦梦如尘。枉抛书字托南云。",
      "尺鳞轻漏春消息。殢翠尤红，错怨江南客。锦鞋颠倒卜今宵。佳期早晚验归潮。"
    ]
  },
  {
    "id": "adcfe4dbf9c559fabe301def1a2b290d",
    "title": "忆江南·效阳春录",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "妾似井桃君似月。又是今年，牡丹时节。阳差阴错几曾谐。枕屏幽约誓金钗。",
      "桃开井底知难见。月丽天心，应照离人怨。怨君仍自望君归。将心比月仗君知。"
    ]
  },
  {
    "id": "adcfe4dbf9c559fafa6a23672ef2026b",
    "title": "望远行·效琼瑶集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "修竹弹蕉费绿章。谣诼蛾眉自伤。兰芝应未妒都梁。酒边时送吓人香。",
      "倾北斗，嫁东皇。一夕催成闹妆。呼龙招鹤护瑶窗。尽从花国斗芬芳。"
    ]
  },
  {
    "id": "adcfe4dbf9c559fafa6a2367161e80ce",
    "title": "望远行·效琼瑶集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "胜读诽谐九锡篇。轻逐淮王上仙。莫将儿戏效阳源。君家选事自空前。",
      "恩未谢，印先刓。变色鸾笺凤笺。曾邀十赉降茅山。朝元圭璧奉千官。"
    ]
  },
  {
    "id": "adcfe4dbf9c559fafdd88a27090b1767",
    "title": "河渎神·效橘斋集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "沈玉大王祠。越巫歌管参差。浊流桃浪舞冰夷。怪他新妇来迟。",
      "望若汪洋惊河伯。泪绡红浣鲛室。洲上蜻蛉生翼。断魂犹恋倾国。"
    ]
  },
  {
    "id": "adcfe4dbf9c559fafdd88a27de774bf0",
    "title": "河渎神·效橘斋集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "封禅塞宣房。绿文朱字荣光。鲍家抒颂庆灵长。爵台春锁临漳。",
      "海浅榑桑红翻血。杜鹃啼尽花歇。王母云旗飘忽。故宫愁吊明月。"
    ]
  },
  {
    "id": "adcfe4dbf9c559fae5676798d9eaee52",
    "title": "十拍子效珠玉集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "鹤乳难论胎卵，蛙鸣莫辨官私。星拱北辰应忏斗，电笑东皇也费辞。簸扬安用箕。",
      "郑国𧉮争内外，陈仓宝失雄雌。蕉下鹿空朝梦误，泽底舟亡夜壑移。帝台如累棋。"
    ]
  },
  {
    "id": "adcfe4dbf9c559fae5676798587335dc",
    "title": "十拍子效珠玉集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "逐客方除秦令，官仪旋变华风。重见汉家初约法，更效韩非竞说丛。聚蚊喧太空。",
      "地下如逢魏武，西方笑倒拿翁。多少碧天沧海事，写入霓裳法曲中。沼莲飘露红。"
    ]
  },
  {
    "id": "adcfe4dbf9c559fa475759004e86793e",
    "title": "帝台春瀛台明曰南台，亦曰趯台陂。平临太液，南有知稼轩，迤西为丰乐园",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "三海叠碧。瀛台正南直。珠楯玉阑，几见当年，兴亡陈迹。",
      "似说尧囚复舜死，只无语、夜蟾知得。更休言、帝子鹃魂，春秋麟笔。",
      "星历历。天咫尺。照寂寂。旧宫掖。怕眢井波红，溅胭脂泪。",
      "点点尚悲倾国。应雪重华二妃涕，犹却苍生鬼神席。",
      "莫轻扇秦灰，问秋风金狄。"
    ]
  },
  {
    "id": "adcfe4dbf9c559fa061e6cda7611455f",
    "title": "庆金枝·效安陆集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "白茅人是仙。伴星月，竞婵娟。碧云离合太无端。仗星替，月轮圆。",
      "药娥梦里荆台远，解珠佩，赠金欢。妃星嫔月誓先寒。背人语，问天天。"
    ]
  },
  {
    "id": "adcfe4dbf9c559fa061e6cda95775212",
    "title": "庆金枝·效安陆集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "缺月飞上天。老蟾泣，桂香残。结璘愁魄暗中圆。抆清涕，别河山。",
      "奔星吊影明河里，讯占梦，闰余弦。饶他璧合又珠联。奈星月，总无言。"
    ]
  },
  {
    "id": "adcfe4dbf9c559fa6eb3a465cda5e09a",
    "title": "台城路",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "虬柯苔蚀金源字，风烟四朝惊换。𦉥象山河，枝悬日月，曾入宸游清撰。霞轩雾卷。更黛拂天眉，镜平波面。露掌潜移，为谁铅泪尚偷泫。",
      "承光仪制最古，试娲皇妙手，勤补圆殿。设蕝频更，然藜半烬，赢得南郊麟楦。铜台恨远。怕倚沼仙蕖，未秋红变。泣尽琼瑰，涉洹归梦短。"
    ]
  },
  {
    "id": "adcfe4dbf9c559fa220a0a27e792eb45",
    "title": "小重山·效庆湖集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "春殿披香绝代人。凤麟书小诺，唾珠尘。支风给露费平均。鹓鸾侣，轻妒楚腰身。",
      "绣被卷浓熏。鄂君劳怅望，舞狂鳞。鵔鸃飘拂气干云。芙蓉幕，雄剑拥芳荪。"
    ]
  },
  {
    "id": "adcfe4dbf9c559fa220a0a27d6f01cc7",
    "title": "小重山·效庆湖集",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "锦瑟无端五十弦。弦弦胶柱鼓，怨华年。落花中就奈何天。欹方枕，鸾想破红禅。",
      "凭梦剪湘兰。九真邀帝所，小游仙。露帏星幌损清眠。灵均远，和泪浣蛮笺。"
    ]
  },
  {
    "id": "adcfe4dbf9c559fa2c02bcf574e15b7a",
    "title": "瑶台月",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "愁琼恨碧。阅四姓千年，风月朝夕。钧天梦，谁先醒，怨春无极。",
      "镜海日、艮岳珠宫，敞水殿、凤笙龙笛。张乐地，洞庭窄，伊谁借一拳石。",
      "消得。奉君王万岁，蓬壶咫尺。有三希、银钩玉刻，胜七阁、琅函瑶册。",
      "问前王法物，只今陈迹。记覆篑、缩地移天，叹运壑、藏舟亡璧。",
      "寻佳胜，春阴积。尽凭吊秋风客。追惜对檐花铎语，如闻太息。"
    ]
  },
  {
    "id": "adcfe4dbf9c559faff31239f24de9df1",
    "title": "莺啼序·三海观荷，和梦窗荷韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "铅红夜倾露掌，泻银潢暗水。妒仙影、太液芙蓉，丽词休诵花蕊。映夕殿、当歌旋折，宫衣半卷余霞坠。伫归魂、环佩天风，动我遐思。箫鼓横汾，置酒痛饮，吊秋风帝子。纵灰冷、犹忆昆明，泛槎人远莫至。怕牵愁、机丝月夜，已残劫、华鬘弹指。怪深丛，眠定鸳鸯，未谙凉意。",
      "哀蝉怨叶，恨井沈瓶，系九霄寤寐。西望阻、璧台不见，穆满何往，骏足迟回，报君无泪。真妃举袂，凌波微步，听风听水霓裳舞，奈璇宫、路钥蘅芜悴。愁鱼易泣，冰肌玉骨都销，万妆镜迷空里。房擎粉滴，盖湿盘欹，霣老红旧翠。漫省记、湘皋捐玦，断浦分云，冷麝潜熏，瘦蛟慵起。石华揽袖，笼香吹鬓，留仙裙底歌送远，抚当时、阑槛今孤倚。惊心菊秀兰衰，更续秋词，恨题凤纸。"
    ]
  },
  {
    "id": "adcfe4dbf9c559fa4cd7baf2f9348f1a",
    "title": "六州歌头·蜀道难",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "难哉蜀道，难似上青天。蚕丛世。鱼凫纪。两茫然。问当年。谁藉五丁力，同秦塞，导江汉，城仪错，招庄蹻，辟人烟。石栈天梯，百折扪参井，胁息跻攀。据名都天府，虎豹嗜人肝。封却雄关。",
      "一泥丸。叹长蛇拔，豺狼变，跃马起，井蛙喧。璋与特，王若孟，沐猴冠。最堪怜。井络天彭地，世方乱，扰必先。世既治，穷阻远，定终难。莫吊卧龙祠宇，灵应泣、肉谷骸川。看磨牙吮血，眦裂更龈穿。拜倒啼鹃。"
    ]
  },
  {
    "id": "adcfe4dbf9c559faa313981f7a6d3d69",
    "title": "望湘人·悯湘",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "问滋兰怨楚，捐佩吊湘，寸波如泪谁浣。鼓瑟含凄，送春余倦。怕与招魂魂远。广乐休张，洞庭风紧，苍梧潮卷。带渚宫、笳角悲凉，误却登楼王粲。",
      "轻付衡阳去雁。奈峰回信阻，路迷三筦。动南国芳馨，望里未秋先变。回风赋罢，涉江归晚。可惜参差吹断。尽落到、笛外梅花，醉把湖云偷剪。"
    ]
  },
  {
    "id": "adcfe4dbf9c559fa837af000517041e6",
    "title": "轮台子过秦，用柳耆卿别体",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "梦度秦关，凄黯无颜色。谁曾见狐嗥，鹿走浪说，滈池亡璧。天狼扫尽犹挟矢，逢渭水、旧隐惄焉愁疾。似言铜臭兼土臭，敲吸到、髓枯筋剔。恨堆积。苍头异军，突弯弓反射，腐鼠鸱相吓。甚义儿、禽犊还交质。",
      "嗟老牛鸣，争听得。便弃师东出，商于路遥，崤潼天窄。羁囚冶父身无翼。望日下万里，闲关阻隔。漏残钟远，微服崎岖，麻鞋返国。伤情是、没奈何堪惜。揾泪雨、学泉网珠滴。"
    ]
  },
  {
    "id": "adcfe4dbf9c559fa9c9865845ad19792",
    "title": "醉蓬莱·代碣石篇",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "甚麻姑一笑，曼倩三偷，桑空桃幻。黄竹新栽，又潮翻波卷。雾失楼台，路迷蓬阆，更引舟风远。若木无花，冰夷罢舞，药娥魂断。",
      "几度扬尘，漫劳精卫，很石徒填，紫溟宵变。丝竹鱼山，梦鲁灵光殿。莫问当年，转附朝舞，纵海天雄观。度索仙回，东皇清泪，碧云秋满。"
    ]
  },
  {
    "id": "adcfe4dbf9c559fa6b2f43d4481194f8",
    "title": "月下笛·丙辰六月十七夜邀月延凉，凄然闻笛，不知悲之何自起也。和石帚",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "画稿丛残，河山吊影，霣星如雨。哀蝉怨语。曳残声，过枝去。嫦娥应悔偷灵药，镜尘海缘愁万缕。怅碧天雁杳，书空无字，极望霞路。虚伫。",
      "云高处。漫类比龙鸾，巧输鹦鹉。惊弦散羽。断鸿凄唳何许。商音休聒离人耳，问法曲、今犹记否。夜风悄送，隔墙鼾响，暗共萤度。"
    ]
  },
  {
    "id": "adcfe4dbf9c559fa9cdb22194f96ff28",
    "title": "绿盖舞风轻·观荷山贝子园，用弁阳老人韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "一曲镜弯环，顿换清凉，生香散霞绮。澄碧涵秋，襟尘销绣陌，水佩孤倚。荏弱菱枝，罥春藕、千丝慵系。怕惊他、娖队鸳鸯，幽梦吹蕊。",
      "花底翠滴盘欹，怨粉泣珠房，冷露轻洗。咫尺璇源，惜红衣、暗殿故宫铅泪。画稿沧洲，半残了、龙绡谁寄。折芳馨，催送酒波兰气。"
    ]
  },
  {
    "id": "adcfe4dbf9c559fa01785200c116bf51",
    "title": "月下笛·初闻促织，和沤尹",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "扑漉虫窗，低迷雁枕，梦闻蛩语。秋心被汝，唤将来，万千绪。羁人偏怪今年早，乍催趁虚檐暗雨。更流萤乱点，星河凄映，夜色疑曙。才误。",
      "缫车住。又落月离宫，断魂深诉。天孙罢织，聘钱偿得秋杼。戗金盆小还争掷，笑儿女、输赢几度。尽赢了，向半闲堂里，更带愁去。"
    ]
  },
  {
    "id": "adcfe4dbf9c559fa4715b24b079db8cb",
    "title": "琵琶仙为唐采芝赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "崔九堂前，又惊见、旧日龟年幡绰。天上歌彻霓裳，宫腰正纤弱。曾听了、春雷殿角，更亲把、定场弦索。法曲凄凉，家山舞破，休问辽鹤。",
      "奈新调、都失传头，借商女、庭花自斟酌。弹到龙香拨冷，几江南花落。嗟玉貌、伤时杜老，剩苦饥、白首臣朔。岂为丝竹中年，动余哀乐。"
    ]
  },
  {
    "id": "adcfe4dbf9c559faa3ccabd88158249a",
    "title": "采绿吟·江亭暝倚，众缘生秋。依蘋洲谱，自写倦怀",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "远目危亭倚。渐影转，日趖西。苍葭溯梦，野凫飞晚，苔甃寻诗。掩尘襟、托恨哀弦里。绀天碎戛玻璃。",
      "酒肠深，眉痕浅，青青盈望难寄。愁妒损烟波，沤盟嫩、莼丝冰藕同脆。小劫阅华鬘，恋旧著荷衣。动长谣、山鬼骚心，曾城迥、抽笔赋无题。徘徊久，阊阖送凉，弦月露微。"
    ]
  },
  {
    "id": "adcfe4dbf9c559faa3ccabd8f9c686dd",
    "title": "采绿吟·江亭暝倚，众缘生秋。依蘋洲谱，自写倦怀",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "短笛风前倚。故苑水，国门西。黏天绿树，绕堤芳草，宜画宜诗。剪沧波、碧浸银河里。万妆镜澈琉璃。",
      "藕丝长，蘋飔软，凭将清恨遥寄。因念锦城边，花潭上，遨头歌筦柔脆。小酌忆当垆，几贳却春衣。认襟痕、残酒香留，行吟苦、苔壁更慵题。归期阻，辽鹤梦中，曾识翠微。"
    ]
  },
  {
    "id": "adcfe4dbf9c559fa308ddfae08cb8d0c",
    "title": "莺啼序·为杨韵芳赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "春明梦华更写，认衰杨倦妩。似张绪、凄绝当年，怨笛风外犹诉。记三见、莺花浩劫，华鬘转瞬成今古。忆灵和、春殿愁丝，暗引千缕。十载京尘，镜里鬓影，问青青在否。洞天事、窥错仪鸾，曲澜飞润脂雨。永丰西行移柳宿，大堤北、花惊游女。幻红桑，血染阎浮，乱云迷絮。音希紫稼，露泣红兰，故巢讯燕侣。闲共访、叛儿芳迹，对酒伤往，散雪焚琴，小腰慵舞。",
      "歌迎赤凤，窗虚朱鸟，琼琼呼月临秋影，费横波、泪竭人天路。牵萝倚竹，梅妻耐得单寒，卫郎瘦骨如许。昆仑睡觉，顾曲重逢，叹旧人剩汝。怕点检、葳蕤宫扇，宛转清吟，洒涕觚棱，梦遥年暮。玄都观里，春随桃换，劳生多少新故。感太婆娑，枯了江潭树。伤心断谱霓裳，梵夹谁翻，等闲付与。"
    ]
  },
  {
    "id": "adcfe4dbf9c559fa14711c253cb15ab8",
    "title": "八声甘州·故乡人来，娄闻乱耗，夜窗听雨，倍觉黯然。赋示克群",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "怪骑秋一雨涨明河，凌波夜寒生。笑人闲儿女，天边牛女，相望盈盈。几见乘槎凿空，犯斗不占星。今古茫茫感，休访君平。",
      "多少残云心绪，记故山剪烛，曾话沈冥。向阳阿晞发，无梦到仙城。九回肠、依稀归路，待醒来、魂断隔江青。重携手，上窑台去，雁影秋横。"
    ]
  },
  {
    "id": "adcfe4dbf9c559fabfabdb0b76967da7",
    "title": "聒龙谣借朱希真樵歌旧谱赋近事，托为游仙之辞，仍朱志也",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "涎窃天香，鬣遮海眼，夜织泪绡千缕。鹏徙南溟，驾巍峨鳌柱。正飞扬、蜃气露台，更缥缈、水晶宫府。向乖龙、左耳操刀，惊骊睡，喧鼍鼓。",
      "钧天醉，尉佗骄，奈海若群啸，冰夷朝舞。明珠翠羽，惹贪痴嗔妒。误西母、方朔偷桃，倩酒星、赵州浇土。弃珠崖、枉下神符，卷秋潮去。"
    ]
  },
  {
    "id": "adcfe4dbf9c559fa8792f2cd94f8b023",
    "title": "玉漏迟·丙辰中秋，和梦窗瓜泾作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "九霄风露紧，红兰泪湿，薄阴催晚。乍启冰奁，冷袭翠鬟珠腕。便有深情拜月，散花雨、天香零乱。新恨满。故人万里，共怜秋半。",
      "倒影历历山河，更小酌难禁，引杯深怨。桂老蟾孤，隐约梦惊虚幔。醉写霓裳旧谱，问谁识、宫移商转。凝望眼。盈盈素娥归晚。"
    ]
  },
  {
    "id": "adcfe4dbf9c559fa4436b4b16d9d8935",
    "title": "六丑·津门秋怨，次梦窗韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "正姮娥吊影，电钥转、金蛇虚掣。梦云万重，疏星明又灭。玉殿秋节。剩按霓裳舞，桂残香死，甚海红高揭。南强未谢燕支热。篆灺心灰，花迷眼缬。逡巡更窥天阙。怕乘槎客犯，仙驭忙彻。",
      "钟沈漏歇。恋都人虿发。杜宇津桥底，成暂别。声声最苦啼鴂。问何时再赋，洛妃尘袜。琼瑰冷、涉洹歌绝。烦说似、莫倚吴刚快斧，看人修月。焦桐怨、凄调弹雪。枉塞鸿、断续相思字，丁香恨结。"
    ]
  },
  {
    "id": "adcfe4dbf9c559faf22a68ac545e681d",
    "title": "月边娇秋夕津门，酒边感旧，和草窗",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "津鼓催更，正老桂香残，痴蟾啼醒。琐窗碧浸，银河练转，月午宝镫无影。瘦袜红凝。步底见、尘轻风俊。鬘云回首，醉不管、浮花融粉。",
      "廿年酒国欢丛，絮萍离合，杜兰心性。惯经沧海，重寻紫竹，端的旧愁新引。前游怕省。更忍对、梨涡珠鬓。夷歌警梦，伴素娥秋冷。"
    ]
  },
  {
    "id": "adcfe4dbf9c559fa73c426ef4b4e9aba",
    "title": "四字令拟花闲。",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "眉闲退黄。词边醉妆。水沈烬暖余香。爱银蟾透窗。",
      "瑶徽竟床。楸枰界方。闲情已谢丝杨。奈花飞絮忙。"
    ]
  },
  {
    "id": "adcfe4dbf9c559faf4a69eb24f469b59",
    "title": "西江月·延祥观拒霜，拟稼轩",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "帝女朝元绛阙，观文拥御霞城。龙香醉剂巧回春。幻出锦官如锦。",
      "妆晕凝肤红白，簇成没骨丹青。𧹬霜真瑟玉围屏。羞说画中人镜。"
    ]
  },
  {
    "id": "adcfe4dbf9c559fab4b950d7424f3e53",
    "title": "江城子·拟蒲江",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "羽衣霞帔倚通明。凤排笙。雁排筝。合舞钧天，同踏绛都春。千乘载花红一色，虹作盖，盖成阴。",
      "遥怜电笑与星颦。佩环声。步虚声。认是多情，偏自又无情。举酒问天天也醉，天似梦，梦疑云。"
    ]
  },
  {
    "id": "adcfe4dbf9c559fa38e67f4ad54ad112",
    "title": "少年游·宫词，拟梅溪",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "八蚕吴锦七丝罗。宫样费金梭。织就鸳鸯，剪成胸袜，裹得愁多。",
      "玉壶碧洒东风草，红满洗心坡。恨守羊车，梦随鱼辇，别院闻歌。"
    ]
  },
  {
    "id": "adcfe4dbf9c559fa13003a913ecb1cd5",
    "title": "好事近·拟东泽",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "愁眼送东风，泪点溅花红湿。指顾河山残照，幻暮云金碧。",
      "曲尘如幂卷高城，城下醉春色。折尽丝丝烟柳，听露桥吹笛。"
    ]
  },
  {
    "id": "adcfe4dbf9c559facb26429f07297db4",
    "title": "西江月·拟花翁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "盼盼横波绿剪，虫虫泪烛红荧。三星一月见心心。悄立姮娥怜影。",
      "钗约翘翘短鬓，繁香昔昔凝尘。酥娘肌骨胆娘情。撩我些些春病。"
    ]
  },
  {
    "id": "adcfe4dbf9c559fa42241c0686f68609",
    "title": "醉落魄拟参晦",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "魂寻梦忆。思君不见君颜色。升天入地情何极。角枕单衾，侵晓泪波湿。",
      "金尊未涫愁肠窄。花南悄望参横北。衰兰怯送秋风客。恼煞啼乌，催起半窗白。"
    ]
  },
  {
    "id": "adcfe4dbf9c559fa5dd243bb37fdd6e1",
    "title": "朝中措·茉莉，拟梦窗",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "蕊珠金络坠鬟云。寒翠碾霜琼。香重冰肌不汗，雪霏秋佩无痕。",
      "龙绡垂帐，龙香透脑，偏逗春情。睡久溜钗横腕，枕函一夜凉生。"
    ]
  },
  {
    "id": "adcfe4dbf9c559fa72465d4d04f70c11",
    "title": "醉落魄拟二隐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "云屏梦怯。流苏斗帐愁空揭。被痕春浪红翻褶。被是孤眠，痕是旧时折。",
      "凭窗诉与花枝说。花零絮乱飘香雪。绣鸳裙衩今乖别。一寸离魂，终拟化飞蝶。"
    ]
  },
  {
    "id": "adcfe4dbf9c559faefe84d6b61fe9ac5",
    "title": "浣溪沙·拟梅川",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "人自无眠柳自眠。纤腰慵起竞秋千。电铃传语响风弦。",
      "双陆已输猧乱局，断琴重续凤求缘。孀娥争似旧时圆。"
    ]
  },
  {
    "id": "adcfe4dbf9c559fa973aacef9295f5cc",
    "title": "龙山会",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "苇障凫潭罅。晚照江亭，四绕阑干亚。冷红摧雁锦，秋恨远、烟鸟归云齐下。苔甃觅诗魂，算眉黛、销春思冶。傍要离，埋香醉郭，泪泉同洒。",
      "摇落倦旅，惊心政客，何来费、款门车马。鬓华搔更短，鸥梦醒、鹤怨高寒遥夜。心字惜香灰，隔窗听、雄谈快泻。待归也，露银浅碧，綀襟尚挂。"
    ]
  },
  {
    "id": "adcfe4dbf9c559fab925fcc09eac9f0e",
    "title": "采桑子慢·鱼浪不来，缁尘久滞，凉宵远梦，有天末之怀。和君特",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "红雕翠减，憔悴西风愁起。闹庭角、蛩新蝉故，倦枕凉欹。梦里关河，蕙兰迟暮水云飞。白蘋洲畔，凄霜怨雨，谁采江蓠。",
      "锦字未裁，蜀笺虚报，湘佩曾遗。叹芳物、蟫乾驹化，香蠹春衣。露冷疏檐，厌闻乌鹊噪南枝。家山遥计，鲈初荐网，菊已窥篱。"
    ]
  },
  {
    "id": "adcfe4dbf9c559fa5437c86a093339c6",
    "title": "绕佛阁·题沈太侔楸阴感旧图",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "梦回泪满。花外小劫，残照芜馆。骖凤游短。试教唤起，当年散愁伴。败墙晕藓。犹认淡墨，题句凄婉。扶醉归晚。",
      "素弦更理，尘襟镜秋练。步屧旧兰若，望里觚棱巢野燕。谁道绛都，春移歌舞换。怕念远伤高，吟鬓搔乱。有人肠断。便细写生绡，铭恨镌怨。老怀孤、露痕空剪。"
    ]
  },
  {
    "id": "adcfe4dbf9c559fac5347b9c2371c31f",
    "title": "庆春宫·笺校蘋洲渔笛谱成，依鹤涧万氏圈法更订四声。因题其后，用王可竹谢草窗惠词卷韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "渔笛催愁，汀蘋摇梦，为君换谱哀玉。鹅筦亲调，鹃魂曾拜，杼山挑尽黄独。弁阳清啸，带苕霅、烟波纵目。齐东野语，四水潜夫，故都乔木。",
      "兴亡万感难平，吹动霞箫，怨歌重续。琼苑余花，国香遗韵，旧怀新恨频触。癸辛门巷，试倾想、风流顾曲。宫裁商剪，幻满丝阑，倦红颦绿。"
    ]
  },
  {
    "id": "adcfe4dbf9c559fae0b2e6bee0b6d398",
    "title": "忆旧游·丙辰重九同孟癯及番禺沈太侔宗畸集陶然亭，题壁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "记凫潭买夏，刹海延秋，龙树寻春。霁雪轩窗好，送西山冷日，步屧深尊。少年漫挟豪兴，欹羽倚争墩。乍睡醒昆仑，重寻鹿苑，无地销魂。",
      "犹存。甚风景，叹霜饱花腴，藓篆云根。絮酒浇香冢，借一杯呼起，残唱秋坟。旧人醉郭应笑，席帽逐黄尘。问更几重阳，凄然故国余泪痕。"
    ]
  },
  {
    "id": "adcfe4dbf9c559fae0b2e6befb71d9c7",
    "title": "忆旧游·丙辰重九同孟癯及番禺沈太侔宗畸集陶然亭，题壁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "饯秋秋渐老，待挽秋和，愁伴年涯。鬓侵吴霜重，怕欹冠映日，妒了寒鸦。背人倦叶如诉，红怨泣尘沙。便画壁程歌，芳颜借酒，懒咒唐花。",
      "兹亭惯游赏，奈败芦声乾，衰柳丝斜。金碧残阳里，看江山如此，同叹无家。断词字灭慵认，春蚓杂秋蛇。但望极觚棱，严城暮角羁恨赊。"
    ]
  },
  {
    "id": "adcfe4dbf9c559fae0b2e6bef2f691de",
    "title": "忆旧游·丙辰重九同孟癯及番禺沈太侔宗畸集陶然亭，题壁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雁来人是客，雁又归人，今尚天涯。待寻书空字，但云罗暮碧，淡点栖鸦。暗尘乍簌玫柱，凄调落平沙。恨泪菊迟开，霜枫渐染，也当看花。",
      "登临怕回首，记信马东门，扶醉南斜。辽鹤归飞后，叹巢林江燕，知傍谁家。杜陵健笔犹在，吾道一龙蛇。任写尽残砖，诗魂渺漠秋梦赊。"
    ]
  },
  {
    "id": "adcfe4dbf9c559fad088d6263b4e7905",
    "title": "玉漏迟·校读梦窗词集毕，因题其后。用草窗题梦窗霜花腴词集韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "琐窗清梦少。仙城路远，古香声杳。甬曲句东，遥识庆湖襟抱。西麓裁云万叠，共花外、吟魂分绕。良自笑。签幐鬓影，未输年少。",
      "浪窥七宝楼台，助故国凄凉，感秋歌啸。噀酒餐英，重写霜花腴草。丝缕玄经绣网，轻付与、寒虫羁鸟。幽恨悄。愁吟画中灵照。"
    ]
  },
  {
    "id": "adcfe4dbf9c559fa2b6b0f7626283667",
    "title": "解连环·题白石道人歌曲后，用梦窗留别姜石帚韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "寸心如结。问南都论乐，倦怀何极。便占取、词苑飞仙，似空际水云，半天霞色。画舸垂虹，换箫谱、石湖花北。想新声旧月，素手翠尊，小红应忆。",
      "梅边赋情浪掷。怅孤山误约，玄鬓今白。溯露桥、吹笛音尘，付蝶枕昼惊，帐销浮碧。帚石眠琴，沁肺腑、银潢秋汐。怕人闲、蠹丛汗简，梦君未得。"
    ]
  },
  {
    "id": "adcfe4dbf9c559fa6427829e0f737094",
    "title": "琐窗寒·题花外集后，用山中白云悼玉笥山韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "冠柳襟秦，推云拜石，丽词花外。鸾肠凤语，响彻碧云天里。自吹箫、侍儿按歌，串珠润玉冰丝碎。想眷怀故国，冬青幽怨，楚兰深致。犹是。",
      "芳馨意。看叠赋哀蝉，载赓春水。弦凄韵远，付与秋坟诗鬼。近南洼、夜窗曼吟，冷乌叫月风战苇。怕轻翻、半卷残琼，尚滴金仙泪。"
    ]
  },
  {
    "id": "adcfe4dbf9c559fafe348e3a6814f5b1",
    "title": "秋宵吟秋老矣，京国寒深，蜀山乱久，拈石帚自度腔，为猿鹤讯",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "恼乌啼，怨鹤警。记否黄鹂三请。嗟春远，渐岁晚，衣单鬓华霜炯。感缁尘，念莝井。宋玉悲怀凄哽。江山在，怕谕蜀文章，变成哀郢。",
      "望远伤高，伴夜色、红炉翠茗。贳裘添酒，噀墨妆梅，此意共清冷。南菊摇衰影。倦笔无花，啼髻又醒。漏沈沈、更剪愁镫，邀笛催雪梦未省。"
    ]
  },
  {
    "id": "adcfe4dbf9c559fa39684a8084976bb3",
    "title": "月下笛·题无弦琴谱后，用山中白云寄仇山村韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "水玉调弦，金渊照影，抱琴呼友。放歌皓首。怕冰蟾、笑孤瘦。湖山清响依然在，问莺燕、今犹是否。便龟池送老，龙唇写韵，长啸挥手。归后。",
      "停云旧。道误拟陶潜，映门无柳。烟波自有。钓徒添个闲叟。江关不为悲摇落，赋哀怨、兰成恨久。试徽外、断肠声，如见觥船泛酒。"
    ]
  },
  {
    "id": "adcfe4dbf9c559fa3bfb0d9ed9aa2ce8",
    "title": "解连环·题日湖渔唱后，用山中白云拜陈西麓墓韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "旧时城郭。怕闲云万叠，路迷笙鹤。纵万里、车马朝天，奈燕市酒空，凤闱春钥。向日湖阴，赋归晚、凋年桑落。似方回度曲，老署四明，写恨弦索。",
      "轻沤素盟误却。想歌蘋怨碧，吟鬓非昨。伴故侣、吹笛吹箫，尽娇引流莺，冻谢饥雀。塞北江南，叹梦冷、清愁无著。酹词仙、夜泉送响，听琴洞壑。"
    ]
  },
  {
    "id": "adcfe4dbf9c559fae66a26589ebc68f4",
    "title": "白苎丙辰长至大雪，戏赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "帝车翻，众仙舞们，天容欲墨。轻飞乱洒，做弄河山失色。问何年、玉京琼构碎寒碧。圭璧散虚空，笑遇物、方圆无式。神州陆沈，唯见漫空一白。休扫除，任地留护袁安宅。",
      "思昔。深尊太学，寸铁无持，苦吟酣战，冰落陈东健笔。嗟此醉、胡为左徒呵壁。披云未远，奈当关虎豹，日光幽隔。路阻寒门，取谮言兮，投畀穷北。漏点沈沈，梦想华胥国。"
    ]
  },
  {
    "id": "adcfe4dbf9c559fa6cc9095bd4d14e37",
    "title": "飞雪满群山丙辰腊节为阳历六年元日，灯会步雪，怆然有赋，用蔡伸道韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "天近蓬壶，雪明鳷鹊，电光交映千门。白宫琼㠀，丹城绛阙，跨鳌界破银云。九街喧笑语，倩谁觅、朝天梦痕。旧香荀令，风流未减，倾坐恋余熏。",
      "休更说、千金争漏刻，但满城车马，逗晓连昏。窨梅愁吐，唐花尚噤。冱寒勒住三分。倚阑迷倦眼，恨犹锁、西山黛颦。望春春远，凭拈短句招坠魂。"
    ]
  },
  {
    "id": "adcfe4dbf9c559fa99aaadd386b90a90",
    "title": "澡兰香倚梦窗自度腔赋浴",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "瑶窗凤掩，楚佩龙衔，结解汗香乍袭。柴窑雨过，绣岭汤分，皎映素肌微湿。似华清、初洗凝脂，娇扶真妃未出。牖罅谁窥暗遣，亲闻兰泽。",
      "欲问连生豆蔻，自别蛮江，几曾轻摘。雌雄瀑暖，姊妹泷温，绮障璅尘同涤。奈神山、远水层波，难浣鲛宫恨碧。剩泪寄、隔海遥缄，衫襦红藉。"
    ]
  },
  {
    "id": "adcfe4dbf9c559fa0dc6e2374f6d0ce1",
    "title": "八犯玉交枝次日朝霁，与克群踏雪至江亭，归而雪复大作矣",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "愁倚危亭，禁城西角，恨压暮山无语。千顷琼瑶供碎踏，那辨凫潭龙树。花宫鲸杵。韵落三叠单于，敲寒摇梦声酸楚。谁道去天三百，偏迷归路。不知是月是霜，是花是絮。",
      "兜罗肤寸承步。又疑是、流云沈羽。倩谁款、玲珑珠户。怕回雪、尊前罢舞。藐姑骑鹤轻飞去。问玉戏人间，留仙旧曲今能否。"
    ]
  },
  {
    "id": "adcfe4dbf9c559fa0dc6e2377063c159",
    "title": "八犯玉交枝次日朝霁，与克群踏雪至江亭，归而雪复大作矣",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "寒甚尧年，运丁贤劫，问鹤鹤应无语。人悯冬穷天更惜，幻作银城珠树。圆穹低杵。岁晚孤客衣单，围炉谁为添薪楚。还被冷风吹泪，琼瑰盈路。忆曾赋笔裁圭，诗心拟絮。",
      "一时山雅扶步。宴梁苑、纶巾欹羽。更谁管、堆檐填户。正屏曲、传歌按舞。昔年风措今销去。便换谱阳春，情怀记得阿连否。"
    ]
  },
  {
    "id": "adcfe4dbf9c559fa1745d0c8303816bb",
    "title": "一寸金赠铁笔张樾臣，用梦窗赠笔工刘衍韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "金石山渊，印铌匋封恣渔猎。袌尧年古雪，青门市隐，身藏人海，名著京邑。舂羽稽遥牒，斯冰汗、帝仓夜泣。周秦远，虫蚑夔回，镜影铜华半规入。",
      "泪洒金仙，贞元朝士，新诗叹尘箧。向砑笺钤尾，鸾渟凤峙，管城汤沐，龙宾鹅帖。重广安吴楫，西清鉴、篆人事业。谁知我、壮悔雕虫，寄情镌楮叶。"
    ]
  },
  {
    "id": "adcfe4dbf9c559fa0692f046aa1a57f5",
    "title": "真珠帘以城书室覆龚本山中白云校正四印斋本，因题其后，用本集韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "白云招下词仙宇。想山中、梦绕烟萝深处。芳草忆王孙，怨满湖风雨。泛越归杭游兴懒，问几为、寻花来去。愁去。向蓟北燕南，吊今伤古。",
      "琴趣未数欧晁，趁沤盟燕社，新题重赋。梅种玉田春，叹老怀何许。石碧帚山清更远，眷故国、予情难住。无住。听鹤响高寒，夜猿人语。"
    ]
  },
  {
    "id": "adcfe4dbf9c559fa6e33f3bca253b4e1",
    "title": "黄钟喜迁莺题梅溪词集后，用本集韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "鲛宫泉滴。叹织绡输泪，海红愁隔。眼缬花空，珠尘玉碾，帘窣冷吟烟直。化身梅影瘦，寻旧月、前溪风色。放襟袌，问平戎上策，何与词客。",
      "游迹。尚记忆。南去北来，侧帽关山笛。画省含香，青衫索米，曾赋汴京凝碧。凤翎珍护好，文囿窜、江湖悽历。漫自惜，付雪儿按歌，吹梦无隙。"
    ]
  },
  {
    "id": "adcfe4dbf9c559fa7a4c0c27a5267791",
    "title": "摸鱼子",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "问南冠、几年成录，累臣心事凄楚。明昌大定三生梦，肠断故宫禾黍。词太苦。且记取、芳华哀怨芜城赋。声声杜宇。想槁项行吟，山深月黑，低首拜臣甫。燕京路。",
      "秘籍曾寻万户。兰陵偏被谗沮。千秋野史亭边意，遗恨汗青毫素。新乐府。旧律吕、双蕖二雁销魂句。倡予和汝。借小圣清词，张田合曲，同按柘枝舞。"
    ]
  },
  {
    "id": "adcfe4dbf9c559fa69e2dd01067c0bf9",
    "title": "霓裳中序第一借南雅楼所藏琴川翁氏慵盦旧本珂雪词，手录成帙，即次集中李分虎题词韵书后",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "烹南更鍊北。素月流黄中妇织。薇省清词弟一。笑延露艺香，犹惭筝笛。",
      "排虚叩寂。艳想通疑谢铅泽。长安道，玉珂散雪，庾信最萧瑟。",
      "伊昔。练裙春屐。动旧感、莺堤燕陌。风流题遍坏壁。",
      "石老苔昏，往事追忆。古欢今倦客。怕病损、芝田赋笔。",
      "丝阑里，墨花和泪，弄影鬓添白。"
    ]
  },
  {
    "id": "adcfe4dbf9c559fa4ae1d515fe285fc8",
    "title": "燕山亭·丁巳元日车过金鳌玉蝀桥，圆殿琼㠀，参差盈望，岁华转换，风景不殊，怆然动念，因调此解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "椒酒迎曦，梅萼破寒，丽日千门光烂。琼㠀镜空，太液冰澌，回合望中圆殿。岁首年芳，抵多少、羁人心眼。谁管。嗟旧雪犹凝，旧尘轻换。",
      "轻换。离梦重重，问天上人闲，赋情何限。金勒竞飞，绣幰齐开，争夸早莺新燕。旧扫巢痕，是高处、寒多春远。归晚。和泪饮、冻醪杯浅。"
    ]
  },
  {
    "id": "adcfe4dbf9c559fa70e70027c9cac0de",
    "title": "宝鼎现·丁巳灯节，再和须溪",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "鸣珂千骑，电烁星转，铜街歌市。浑不见、鳌山箫鼓，彩胜春人芳树底。寒月晕、料嫦娥深锁，也怨钧天沉醉。唤酒去、新愁为止，又把旧愁句起。记否元夜烧灯事。马如龙、车更如水。金粉斗、胭脂都丽，万态千姿难品第。",
      "竞艳冶、贱人闲罗绮。卷上珠帘十里。似画出、散花仙子，扑簌蓬壶影碎。惟见九陌依稀，还怕偻、麻姑纤指。且归来携醉，扶酲拥重衾自睡。暗烛背、暮云愁髻。泪滴心同坠。纵赋笔、能醒春魂，难写今宵梦里。"
    ]
  },
  {
    "id": "adcfe4dbf9c559faf4f72afe9f0f68fd",
    "title": "摸鱼子用遗山芳华怨填",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "问人间、画工谁画，娃儿十八眉妩。仙人玉骨来天上，娇踏雁沙金缕。春是主。又可奈、朝云一片难成雨。辞枝坠羽。听轧轧东华，香车送出，都是断肠语。芳华误。",
      "亦有通侯戚膴。金鞯貂帽何许。相如四壁堪偕老，奚事白头轻赋。花也妒。莫更向、琵琶弹作离鸾谱。零歌剩舞。怕蝶恼蜂迷，珠啼翠怨，飞絮委尘土。"
    ]
  },
  {
    "id": "adcfe4dbf9c559faf4f72afed6764dbd",
    "title": "摸鱼子用遗山芳华怨填",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "为珠娘、再歌金谷，娃儿添写新怨。天公老眼真情物，菱镜破来春半。车毂转。两不死、雄蜂雌蝶双双见。胡沙路短。认绿发如云，红脂透肉，香滑小娇面。芳华换。",
      "刻骨相思百炼。洛花无力春晚。千围万绕看难足，倾国倚妆飞燕。堪眷恋。更莫待、风吹雨打空肠断。秦宫未远。纵圣药研丹，长门买赋，啼梦冷秋辇。"
    ]
  },
  {
    "id": "adcfe4dbf9c559fa00ba3e02a963bb8b",
    "title": "兰陵王·康南海寿词",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "补天石。虚鍊娲皇恨碧。春秋志、三统异邮，改制翻经继麟笔。华胥梦圣国。乌托人闲未识。君门远、流涕罪言，神鬼苍生乍前席。仓皇对宣室。痛舜死尧囚，嵇轸岐壁。乘桴浮海嗟何适。",
      "穷五陆垂肺，大圜周髀。三循黄道探地脊。负天倦鹏翼。逋客。理归舶。叹鹤化重来，朝市非昔。明夷左股荄滋绎。是月竁康老，寿昌南极。神皋春早，效季委，弄夜笛。"
    ]
  },
  {
    "id": "adcfe4dbf9c559fa5a99e2557c7d06f0",
    "title": "梦横塘·丁巳惊蛰日书感",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "病馀疏酒，梦里惊春，琐窗尘暗瑶瑟。短约无凭，悄不记、铜驼坊陌。神镜霾云，药娥归海，晚烟愁碧。但零歌剩舞，断续犹闻，朝元路，层霄隔。",
      "衡端燕雀争平，聒羁人倦耳，冷泪偷滴。怪煞东风，偏误却、彩鸾消息。更谁与、敷红写翠。斗草筹花竞春色。雁羽差池，子规啼恨，满江南江北。"
    ]
  },
  {
    "id": "adcfe4dbf9c559fab13101e256ab2036",
    "title": "迷神引春风似虎，羁徐如猬，凭高念远，惘然成咏",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "日夕高城危旌卷。射目冷风如箭。潸然泪落，向金台畔。古人悲，今人事，寸心乱。愁重天容墨，暮云远。春嫩芳时，早未经眼。",
      "醉醒乾坤，是处肠堪断。看劫尘翻，沧波浅。旧家坊曲，买风月，徵歌管。故山遥，佳期阻，旅情倦。衰柳休攀折，恨丝短。声声桃花，角梦归晚。"
    ]
  },
  {
    "id": "adcfe4dbf9c559fa3de08483b90e14cc",
    "title": "秋思题篁溪夫人墓，次梦窗原韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "香冢要离侧。料夜台、人恋帝城秋色。诗唱鲍家，墓留秦女，归鹤天窄。换尘劫华鬘，断弦梅柱乍敛抑。背故山，藏恨碧。剩漱玉词篇，瘗琴铭字，纵比素馨斜好，旧游终忆。幽穸苔衣翠滴。",
      "痛下泉、础绣空饰。口中生阙，题碑千丈，篆殳飞白。听邻笛、凄然暗惊，云际孤雁翼。伴钓客。魂共识。定梦入篁溪，途中归路认得。奈隔天南地北。"
    ]
  },
  {
    "id": "adcfe4dbf9c559fa977c77c78d41a6ff",
    "title": "八六子·临春念远，效杜牧之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "望春归。奈春无语，梅雪虚斗芳菲。半醉醒、冷日含烟，宫漏虬催短箭，西山黛颦恨眉。缁尘久淹憔悴，旧燕新莺，芳讯参差。",
      "影吊天涯。断云沈、江空梦遥魂瘁。画屏山样，寸心千里，愁见、渍酒綀襟未浣，泥金宝扇曾题。更凄迷。红兰露零未晞。"
    ]
  },
  {
    "id": "adcfe4dbf9c559fad390c042f5bf6e82",
    "title": "戚氏·题祁阳周王受天球忆梦词后",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "谱钧天。簌簌尘起紫震轩。绮陌鞭丝，冶春词句，染芳烟。泠然。叩琼关。回风悄送碧云闲。愁抛顾曲心眼，破子谁与舞家山。古怨如诉，今情多感，御沟水响潺湲。更莺捎燕掠，头管腰鼓，红闹春喧。撩我梦忆当年。昆乱竞奏，小谱换丝阑。",
      "秦筝紧、善才歌板，共惜娟娟意缠绵。置酒痛饮，那堪鞠舞，要眇君前。唱残旧曲，改拍新声，宛转倾笑相延。定子当筵好，输君梦觉，镜里悲欢。怕有天魔幻境，伴诗魂、醉醒梦仍连。百篇妙比红儿，忏情绮障，终古愁无限。奈帝台、春尽犹羁绊。徵本事、瑶想花颜。念旧游、未怯高寒。任旗亭、画壁梦痕残。剩青衫泪，京尘漫浣，倦枕书眠。"
    ]
  },
  {
    "id": "adcfe4dbf9c559fa70469b66dd8d8383",
    "title": "玲珑四犯·为法源寺丁香度，大石调",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "轻剪优昙，衬贝叶珊柯，经院芳昼。醉白碑廊，香沁艳阳如酒。还讶鬓影欺花，料未许、絮迷春逗。赋上林、玉树初就，谁管庾郎清瘦。",
      "更摩文础铭思旧。绀云侵、紫衣重绣。东风待绾愁千结，前事空回首。休问故国梦华，怕误了、翠禽珍偶。寄麝尘新泪，凭咒钵，生红豆。"
    ]
  },
  {
    "id": "adcfe4dbf9c559fa459eefc72b99d2ff",
    "title": "寿楼春",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "丰宜门西偏。是销磨艳冶，今古鬘天。几见南城殳篆，定公诗篇。尘梦短，东风颠。问旧株、摧烧何年。任倦旅寻春，残僧话往，惆怅散花仙。",
      "攀新聘，追前欢。吊轻红运白，非雾非烟。记对金尊凝泪，紫绡堆绵。香是国，愁临关。念昔游、蛮熏蛮笺。近韦曲人家，千畦万泉催牡丹。"
    ]
  },
  {
    "id": "adcfe4dbf9c559faf06e139185ea3e77",
    "title": "忆瑶姬太平湖废邸丁香花，词仙顾太清妆阁故物也。借定公无著词旧韵赋之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "疑有归鸾。碾瑶宫泪粉，示现人寰。浣云珠衱冷，傍露华阑槛，曾驻仙軿。飞下青鹓侣，高处禁寒。算几度、恨逐移盘。",
      "定铅倾汉狄，竹染湘媛。神思休浪写，纵镂铭行雨，山静琴眠。琼丝绾结，翠珥垂肩。散香兜率天。怕倩女、犹趁离魂到此闲。"
    ]
  },
  {
    "id": "adcfe4dbf9c559fa90b17e59373abb7d",
    "title": "宴清都",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "问柳湖村畔。荒沟侧、到门花树零乱。前王圣表，优填像刻，雨飞云卷。商君画壁重见。叹梦影、沤尘电转。共太息、宝相人天，恒沙换劫谁管。",
      "精蓝付与修罗，苍松怪柏，鸾凤空远。梨云醉醒，丁香露泣，菜畦芜馆。寻巢纵有新燕。照废垒、斜阳恨满。向寺僧、乞取花归，红欹翠剪。"
    ]
  },
  {
    "id": "adcfe4dbf9c559fa518a694bcf2f2090",
    "title": "多丽·代春人怨",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "点春妍。陌尘搀絮飞绵。看纷纷、黏红惹绿，柔情骀荡无边。绾游丝、燕窥帘误，牵弱线、莺掷梭穿。拾翠深盟，湔裙嫩约，锦鞋泥沁几行斑。等闲是、白榆天上，飞下沈郎钱。",
      "佳期阻、浪凭青鸟，偷递蛮笺。写相思、收将凤纸，麝煤香压愁烟。闭花房、守宫重捣，缄鲛泪、蜡炬相煎。怀璧羞完，嗽金同命，鸩囮厖吠誓先寒。纵捐却、汉皋珠佩，行露已堪怜。谁曾见、一杯婪尾，断送华年。"
    ]
  },
  {
    "id": "adcfe4dbf9c559faae1a892aff6167e2",
    "title": "兰陵王·崇效寺看牡丹",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "古兰若。花雨缤纷自落。城南路、来去几年，白纸坊西旧经阁。春衫乍试著。输却东风又恶。酴醾外、轻暝逗寒，微日笼云酿娇萼。寻芳当行脚。借绮怨沉香，重赋京雒。文村丹景今非昨。",
      "嗟劫后台榭，梦华凄感，楸阴残泪坠殿角。护花费铃索。归鹤。念飘泊。问物外青松，红杏谁托。浇愁鲁酒终嫌薄。怕蜡凤轻剪，训鸡无药。红禅熏破。带露倚，睡半觉。"
    ]
  },
  {
    "id": "adcfe4dbf9c559fa4bf02c53f766a240",
    "title": "摸鱼子丁巳上巳禊饮陶然亭，同沈南雅",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "问江亭、阅春多少，依然天际韦杜。盲风吹老莺花劫，惟见坠沙如雨。怀旧侣。怕梵字、霓裳难认楣闲谱。前游记否。只柳絮尘心，桃花圣解，犹逐乱红舞。",
      "平生恨，诗酒年涯暗度。西山眉黛非故。残僧莫话开天事，一掷顿成今古。寻梦处。指壁上、冰苔半蚀销魂语。闲愁浪苦。锦曲水流觞，临河作叙，身世几谈麈。"
    ]
  },
  {
    "id": "adcfe4dbf9c559fa4093f8623e2664cd",
    "title": "惜余春慢丰台芍药",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "暖玉屏围，绿珠娇重，绣陌钿车雷转。衣簪竞妩，步屧交枝，影弄背城郊甸。曾记寻春廿年，金谷千姝，隔花人面。任凡桃俗李，东风争嫁，倩魂初返。",
      "空自惜、凤翼将离，龙盆邀醉，怕里翠云轻剪。啼鬟露湿，婪尾香深，碧沁舞裙红变。还似妆催曼殊，芳酒朝酣，薄铅宵浣。便重台许赠，犹恨扬州梦远。"
    ]
  },
  {
    "id": "adcfe4dbf9c559fa02535d883d8ad643",
    "title": "楚宫春为白坚父赋积水潭高庙海棠牡丹",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "风悭雨歰。正香醉红酣，盼归吴客。泪眼未晴，愁染屏风猩色。羞掩沉香露绮，竞艳冶、名花倾国。绛蜡高烧，照夜妆、扶影亭亭，难认应感孤寂。",
      "芳酒兰镫帷夕。清漏转、庭曲犹闻刀尺。梦短路长，知在江南江北。钗朵归期近远，更怕底、吹残玉笛。笑靥迎门，且对花、重与温存，细酌宜城春碧。"
    ]
  },
  {
    "id": "adcfe4dbf9c559fa2a070b26f141906c",
    "title": "湘春夜月彭春谷为析津名姝求赋其画芍药山屏",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "醉春杯。茜漪轻晕霞腮。写入尺二吴绡，偏最惹风怀。月下小乔移步，似剪将花叶，供养萧斋。叹殊乡久客，心情减尽，幽抱难开。",
      "湖州旧约，扬州画本，金谷新栽。绣幕围香，谁更管、曼殊娇措，寻艳丰台。千重露绮，眤睡余、欹枕横钗。仗彩笔，把酥娘韵调，虫娘韵格，同赋翻阶。"
    ]
  },
  {
    "id": "adcfe4dbf9c559fa5d4184e08a7a9a76",
    "title": "大酺园游不与，怅然有赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "望白宫沈，青阳转，三海依然金碧。游悰浑未减，想花迎冠佩，树窥温室。步屧尘侵，衣簪影互，聊与东皇分席。奁光吹欲皱，跨金鳌玉蝀，镜漪涵壁。怪连日多阴，定缘高处，酿寒尤力。",
      "番风谁禁勒。楝花过、婪尾无消息。便纵赏、丰台殊艳，鹿苑经香，惨将离、梦遥天窄。雾障铜驼陌。清泪竭、曲澜深幂。任孤客，愁如织。珂马盈路，曾是倾城倾国。赋情未忺彩笔。"
    ]
  },
  {
    "id": "adcfe4dbf9c559fa41f7d6d32187a5d2",
    "title": "六丑·一春风霾，断送芳事，哀来被轸，情见乎辞，再次梦窗韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "甚催红斗紫，竟日里、铃幡轻掣。暗尘坐飞，虞泉光半灭。不下旌节。漫试天蓬舞，坏桥槎柳，映彩旗风揭。偷情换雨催狂热。麝捣香灰，酥搓粉缬。蛾眉竞朝星阙。正春游曲宴，欢笑声彻。",
      "歌阑漏歇。奈琼肤翠发。向晚铢衣冷，还恋别。芳菲付与鶗鴂。怕丛台步误，薄寒侵袜。留仙远、舞裙轻绝。应不为、碧海栽桑待满，抱愁奔月。回飙送、弱絮飘雪。访断云、共说残镫事，金虫梦结。"
    ]
  },
  {
    "id": "adcfe4dbf9c559fadbd83ae13453202f",
    "title": "临江仙·独游法源寺，访杨潜盦不遇，吊乔损庵先生。效乐章仙吕慢词",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "拜石悯忠寺，古苔列碣，花雨疏寮。牡丹过、枝边梵夹诗瓢。寻巢。换新燕乳，初蝉响、咒竹生苗。经行处、怕梦梁重写，铅泪轻抛。",
      "何朝。分金布地，曾见安史天骄。纵磨将、碑字旧迹难销。魂招。奈前游侣，风流远、步屧声遥。成凄断、问韭花凝式，还吊僧乔。"
    ]
  },
  {
    "id": "adcfe4dbf9c559fa87146f9f9c8008a4",
    "title": "惜红衣·神武门残荷，和茧庐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "草长红心，鹃啼恨魄，梦残凝碧。寸藕长丝，娟娟露桥北。金仙泪洒，曾惯听、枯鱼泉泣。沾臆。露佩水裳，哭秋风归客。",
      "湘灵鼓瑟。哀怨如闻，宫沟送潮汐。余姿婉娈自惜。映寒日。冷入粉云凉翠，不似井华颜色。怕坠房欹盖，犹怯薄铅偷滴。"
    ]
  },
  {
    "id": "adcfe4dbf9c559fa794cbc4b6c4c1a51",
    "title": "齐天乐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "碧鸡初祭行人去，荒江倦邮归晚。树点鸦犀，林烧凤蜡，千尺珊瑚光烂。蓉城路远。正旌节鸾回，锦标霞建。赋笔文园，自研丹露写琴怨。",
      "攀枝还忆旧赏，叹蛮花瘴草，星鬓都换。泪洒红桑，烟生紫玉，消得年来肠断。交柯恨剪。怕珍翼惊飞，万镫虫泫。罢舞锅桩，茜绡随梦展。"
    ]
  },
  {
    "id": "adcfe4dbf9c559fa794cbc4b67ea49a4",
    "title": "齐天乐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "碧浔残醉扶难起，霞飞梦云千树。赤雅风谣，朱鸢草木，裁入南强花谱。瑶空昼午。正丹噣偷窥，半零红露。细点蠃杯，酒边和泪写芳句。",
      "蛮春消息未款，换巢鸾凤，杳愁染香絮。怨惹赪桐，词工绛雪，赢得天涯羁旅。胎禽绀羽。甚鲛室珠惭，荔宫人妒。照眼繁镫，背城催暗鼓。"
    ]
  },
  {
    "id": "adcfe4dbf9c559fad66882a6951cdda8",
    "title": "莺啼序·和夔生赠梅郎兰芳之作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "东京梦华乍醒，感金尊浪语。溯箫管、烟月前朝，为谁虚费延伫。记曾向、欢筵顾曲，鬘天易老春难驻。问贞元、供奉心惊，怨遥年暮。吹笛梅边，大琐二琐，话斜街旧雨。故巢背、梅竹樱桃，问梅招共幽素。醉乡宽、觥船送日，酒兵接、丝阑寻谱。似桃源、鸡犬皆仙，柳裙迎路。",
      "青鹓去国，倦鹤无家，市朝尚是否。愁见了、鞠台妆谢，戏鼓歌板，楚玉燕兰，倡予邀汝。真妃梦误，嫦娥药在，当年奔月今犹悔，被芳襟、写入霓裳序。空花自落，从渠葬却东风，泪滴已无乾土。兰魂露浥，锁骨梅清，伴海沤暂住。倩点染、江南风景，杜老相逢，想像开天，念奴声度。承平事往，恒沙劫换，红桑生缬花眯眼，怕归来、京阙霾青雾。依然翠暖珠香，定子当场，曼词赠与。"
    ]
  },
  {
    "id": "adcfe4dbf9c559fac293490dfc2641a0",
    "title": "西江月·自题丁戊稿后",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "十载骖鸾有梦，一春过雁无闻。羁心碾作九街尘。数尽来辕去轸。",
      "白堕邀愁紫曲，黄埃障扇青门。遥怜蜀碧已成燐。又见扬天巨刃。"
    ]
  },
  {
    "id": "adcfe4dbf9c559fa4865607e8110c41a",
    "title": "大酺金陵舟次，酬胡步曾见赠",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "叹壑舟移，江山在、千古空无英杰。金陵花月好，问南朝遗事，燕莺愁说。顾曲当年，横江此际，心写君身仙骨。高吟天风冷，望烟峦沐翠，雾螺梳发。似辽鹤重来，梦新人故，倦怀何极。",
      "年涯如过客。旧游地、吴楚今非昔。尽廿载、豪情湖海，热泪神州，卷沧波练涛山立。雁字排笙翼。还豫蜡、岳晴双屐。待相约，高秋日。庐阜天外，歌凤峰头吹笛。快游共君领得。"
    ]
  },
  {
    "id": "adcfe4dbf9c559faec16f30fe701b938",
    "title": "莺啼序·丁巳中秋夜泛月东湖，用梦窗韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "灵妃溯空泛彩，满琼宫桂户。散花影、飞入江城，倦客芳思摇暮。棹月过、东湖半曲，镫帘下上涵秋树。渐云开、天镜舒波，断虹迷絮。屐响高桥，醉里梦里，抱红阑紫雾。任人拜、金粟如来，此情慵问蛮素。绮怀孤、青山映发，古欢结、朱弦成缕。记梳翎、曾许骖鸾，漫嘲拳鹭。",
      "严城漏转，画角清笳，虎貔静万旅。欹露幌、药娥凄对，耐冷扶影，杵竭玄霜，泪乾红雨。灵犀共照，繁香流艳，参差吹彻盈盈水，望仙门、可得浮杯渡。鹍啼雁泣，非关宋玉能悲，赋情更深怀土。沈萤露湿，傍鹢星稀，荡练光似苎。暗省念、西湖湘步，桂海邛池，赏倦吴歈，醉教蛮舞。丝阑旧谱，银筝新弄，洪都仙侣游兴懒，笑文园、投笔思题柱。回头万里京华，皓月同看，那人记否。"
    ]
  },
  {
    "id": "adcfe4dbf9c559faa8a1412485bcaf8b",
    "title": "秋霁·酬简盦用梅溪韵见赠",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "庐阜西江，借倦旅尘襟，净洗秋色。湖月留荷，浦云催桂，雁风送寒尤力。喟然太息。最嫌隔水眉峰碧。自去国。",
      "谁念帝台，寻梦旧词客。呼酒共剪，画烛西窗，与君共谈，聊破岑寂。醉吟商、丝阑雅曲，红箫银字助浮白。奇句问天应断得。暮雨芜馆，还怕瘦骨难禁，彩鸾归也，庾梅江驿。"
    ]
  },
  {
    "id": "adcfe4dbf9c559fa5c816f42eda8d3cb",
    "title": "高阳台·和简庵中秋倚月之作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "康老生雏，姮娥镜海，古愁吹满鱼天。谱掐霓裳春纤冷怯冰弦。迷茫莫辨山河影，但梦惊、兔寐蟾眠。叹雕年、鬓点吴霜，衣换吴棉。",
      "骖鸾旧侣今何在，认兰魂竹泪，路杳湘川。獞锦蛮花，羁怀暗损凄妍。尘襟未浣当时酒，记泛人、茶鼎亲煎。问胡然、蜀魄长孤，桂魄空圆。"
    ]
  },
  {
    "id": "adcfe4dbf9c559fa69bfffa7db7c7025",
    "title": "兰陵王·娄妃墓",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "赣江侧。谁鼓皇娥怨瑟。凭华表、追赋楚招，血染楟花化愁碧。生金剩片石。香骨千年未蚀。依稀见、环佩夜归，寒月流哀叫鹃魄。精魂恋幽穸。叹础绣孳苔，镫暗余漆。",
      "摩笄山影无惭色。寻墨妙屏翰，谏书焚草，骄王心荡痛逊国。殉君矢天日。千尺。镜波汨。便烈掩蟂矶，歌断松柏，芜城远浦悲何极。怕鹤露宵警，泪倾铜狄。铅山曾此，吊逝水，纵健笔。"
    ]
  },
  {
    "id": "adcfe4dbf9c559fad9fc2451609a9915",
    "title": "拜星月慢和简庵秋斋静坐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "泪蜡销更，吟蛩凄夜，解识闻根喧静。月子窥人，觉秋娥妆靓。渐空外、断续疏砧促，漏声里、短笛哀笳遥应。绕树惊乌，悄归飞不定。",
      "背冰奁、照彻停空镜。天香满、斗尽婵娟影。印证。古怨今愁，苦铢衣清冷。洞庭暮瑟朱弦迸。湘烟散、宋玉添悲哽。啼梦误、卜了镫花，碧釭摇夕暝。"
    ]
  },
  {
    "id": "adcfe4dbf9c559faec113d6317ddb2d5",
    "title": "解连环·和忏盦甘棠湖秋泛",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "半奁秋色。叹沧江散发，旧情何极。尚记省、西子西湖，按多丽清歌，翠寒珠滴。画舸鸱夷，怕难买、越娃心力。尽长门赋笔，未抵茂陵，枉费词墨。",
      "微波漫申怨抑。正须眉映绿，天镜涵碧。自误约、桃叶桃根，等双桨来时，泪已沾臆。古驿梅迟，恨暗绕、江城吹笛。便今宵、梦中见了，梦回更忆。"
    ]
  },
  {
    "id": "adcfe4dbf9c559fade555073ceb11545",
    "title": "惜秋华忏盦读余近稿，有赋，依韵酬之，并示二湘",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "鬓短愁长，念堂堂、去日双丸催换。卧雨茂陵，新来带麟宽眼。迎秋泪洒寒芜，最萧瑟、江关吟断。词边恨，莺边故国，鸥边新伴。天远梦犹远。",
      "叹昆仑睡觉，不胜清怨。醒醉地，歌舞事，妮寒憎暖。渊明赋了闲情，度曼声、楚骚曾乱。拈管。按新腔、步摇珠串。"
    ]
  },
  {
    "id": "adcfe4dbf9c559fa3fe4f57ee1709cfc",
    "title": "摸鱼儿·和简庵青云谱之作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "背高城、小车迎路，苕苕铃语初断。畦塍渐入神仙境，花度陌尘香软。秋意满。是桂苑分枝，招隐留经院。风幡自转。问故宅栖梅，王孙梦草，应怪我来晚。呼吟伴。",
      "暂豁凭高倦眼。归云沙鸟明暗。羽衣霓葆都冥漠，怀古悼今情懒。人世换。恨强半丹成，犹有黄金叹。扪苔步藓。怅辟谷无灵，餐芝未许，酒醒梦归远。"
    ]
  },
  {
    "id": "adcfe4dbf9c559fafb6eac4bff4f804d",
    "title": "江城子·慢滕王阁远眺",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "晚霞转明灭。孤鹜远、拚飞扬芦雪。暮天阔。层梯迥、翠扑烟岚千叠。浪声咽。星斗垂芒江练静，寒波卷、云开初见月。有人泪尽西风，吟秋怨叹轻别。",
      "霜飘愁红万叶。促沧洲客思，书恨凭血。总哀歇。空文藻、旧迹三王能说。镜边发。催换年涯人未老，华鬘影、虫沙无量劫。仲宣聊赋登楼，解中肠结。"
    ]
  },
  {
    "id": "adcfe4dbf9c559fa794cbc4b497829f2",
    "title": "齐天乐",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "好词绝妙中郎字，输他外孙勤护。凤纸收香，乌丝渍墨，寥落丁年词赋。花闲剩语。更休说承平，断歌零舞。便有千秋，半埋尘箧半侵蠹。",
      "遗编曾读晚学，故乡归去久，仙掌成墓。赣水游踪，黄山坠魄，应觅滁槎奇句。灵风且驻。料当日楹书，未传娇女。望古茫茫，怨吟邀梦雨。"
    ]
  },
  {
    "id": "adcfe4dbf9c559fa12d19fec1d43b3d2",
    "title": "尉迟杯·秋夜无寐，用晁补之琴趣外篇体",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "暮江潮。带呜咽、哀角吹丽谯。寒侵露井疏桐，谁与度可怜宵。推琴傍山枕，梦远人、玉骨损春腰。还起弄、明月霜天，夜风凄断红箫。",
      "添做倦客魂销。又空阶蛩语，碎杵霜敲。小极成慵抛药裹，旧情无绪卜钗翘。重回望、北斗京华，奈雾横、一发隔层霄。尽吟到、幕府清秋，泪釭花暗愁挑。"
    ]
  },
  {
    "id": "adcfe4dbf9c559fac16d9a9ccaf91fb8",
    "title": "霜叶飞重九霜降，凭高念远，以待制旧调写之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雁红吹满。千林树、还催吟鬓雕晚。翠微多处看西山，戒峭寒清旦。带一抹、平芜似剪。愁心江上烟波远。荡倦客羁魂，纵宋玉能招，到此不禁肠断。",
      "仍见。遍插茱萸，车螯丁酒，醉菊香噀缸面。故乡无地可登临，定有人伤乱。剩蜀国、弦中望眼。薛涛笺写蘋洲怨。念岁华，惊离梦，京洛衣缁，锦城丝管。"
    ]
  },
  {
    "id": "adcfe4dbf9c559fa6c32505465359004",
    "title": "霜花腴重九后三日访菊南郊农场，倚梦窗自度腔抒感",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "背城路曲，趁小车、清风为我吹冠。霜晓枫浓，日昙花病，秋容绘也应难。倦怀暂宽。甚旧情、偏触尊前。叹频年、雁翼参差，上京风雨蒯缑寒。",
      "尘劫尽归游眺，吊南洼牧笛，故苑哀蝉。蠃墨残题，苔砖凄句，江亭画壁传笺。劝觥送船。荡坠魂、离梦连娟。谢朝华、鬓改簪羞，强来临镜看。"
    ]
  },
  {
    "id": "adcfe4dbf9c559fad90f7ab24b452d47",
    "title": "选冠子坐雨闻雁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雨脚飘愁，帘腰通梦，迸作旅窗魂断。才侵露幌，乍落平沙，天际阵云驱雁。憔悴江关，庾郎孤馆，端忧烛花频剪。叹逢秋、多感书空，无字信沈人远。",
      "还自忆、绣幕销春，锦屏围昼，剩遣护寒憎暖。花闲腻语，柱底芳尘，多少乳莺娇燕。谁道离居茂陵，弦冷琴台，酒疏梁苑。送边声、不过潇湘，双悬泪眼。"
    ]
  },
  {
    "id": "adcfe4dbf9c559fadfa333c050c29fb4",
    "title": "月当厅雨霁延月，和梅溪",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "缺月半挂帘钩上，轻钩恨眼，牢锁眉心。漏短夜长，孤烛不照窗深。沈水旋添袖香，重衣篝、薄掩辟寒金。最凄楚、残蛩虚籁，似助哀吟。",
      "孀娥倩影亭亭立，怕今宵、碧天离梦难寻。厌旅倦怀，空自抚剑雷音。争遣酒边效蛮语，只怜山袋怯瑶簪。萧瑟意、穷秋老，尽百感光阴。"
    ]
  },
  {
    "id": "adcfe4dbf9c559fa02f3090e976befb7",
    "title": "疏帘淡月题鲍印亭寒夜检书图",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "长塘故里。问散帙羽陵，拜经庚子。千本梅花，绕屋夜寒香细。签声动处珠尘起。镜虚庭、月明如水。百城南面，三余结习，旧家风味。",
      "便探尽、嫏嬛宛委。任天禄石渠，绛云传是。观古延芳，五厄散亡能纪。莫教蠹损神仙字。有蓬莱、藏室云气。在阴鸣鹤，名园渌饮，遇诸图里。"
    ]
  },
  {
    "id": "adcfe4dbf9c559fa4f68c0054f888617",
    "title": "汉宫春·戊午元日新霁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "椒酒迎年，正梅催晓妆，雪融初日。鸣笳赛鼓，竞入俊游坊陌。兰成赋笔。动江关、最怜萧瑟。愁见了、春幡彩胜，依稀故乡风色。漂泊。",
      "旧京词客。对丝鹅蜡燕，旅怀如织。书空雁早未省，倦翎犹力。深杯漫惜。醉边寻、青鸾消息。留梦影、钗兰蒂并，著我异时相忆。"
    ]
  },
  {
    "id": "adcfe4dbf9c559fab0510d89b84f45de",
    "title": "国香·慢赋钗上并头兰",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "服媚传馨，认蝶魂稳并，隐约钗盟。当年二妃重见，唤起湘灵。古怨今情谁托，佩环悄、仙影亭亭。高怀寄空谷，素萼同心，愁买倾城。",
      "折梅还索笑，伴犀簪翠压，螺髻香凝。罥襟横枕，偷染红泪春冰。梦引参差帝乐，两玉童、鸾琯双声。贞蕤比金石，更祝千里，连理朋生。"
    ]
  },
  {
    "id": "adcfe4dbf9c559fa96e50f51633408b6",
    "title": "采桑子慢·和六生湖舟夜雪",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "江空岁晚，帆背轻鸥飞过。带回雪攒花飘絮，对舞婆娑。棹舣虚明，鬓丝尊酒老关河。笛渔凄唱，星槎梦影，羞理烟蓑。",
      "五緉溯风，湖光如练，碧浪如罗。幻真色、山屏百面，画里沧波。鹤响龙吟，步虚仙约两无何。天公玉戏，招邀素女，使我颜酡。"
    ]
  },
  {
    "id": "adcfe4dbf9c559faa5a152be9ea1c5db",
    "title": "隔浦莲近拍和六生湖舟雪夜闻雁",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "湖天清旷弄影。雪重寒相警。倦羽依洲濑，平沙曲，弦中领。孤旅同泛梗。愁边听，漏短宵弥永。",
      "水云冷。江湖载酒，十年尘梦今醒。书空有字，字里客怀谁省。知尔梳翎意自迥。悲哽。哀鸣如送归艇。"
    ]
  },
  {
    "id": "adcfe4dbf9c559fabd153fcb2aaa731a",
    "title": "黄钟喜迁莺章门元夕，了无灯事，姚景之和梅溪元夕韵见示，余亦继声",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "夕阳红滴。映月生霞际，眼帘愁隔。旆影收红，灯球簇电，随处绮罗相直。厌听箫鼓闹，还共惜、可怜春色。梦华事，剩缣纨蠹墨，凄断词客。",
      "无迹。但自忆。三五帝城，柳外喧丛笛。锁院齐开，金吾不禁，人影跨鳌澄碧。旧游今几在，谁与说、承平经历。暗恨极，对劫余莺燕，飞泪尘隙。"
    ]
  },
  {
    "id": "adcfe4dbf9c559fa7faad63c6117d434",
    "title": "瑞鹤仙·收灯节对盆兰感忆",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "璅窗兰气暖。唤玉妃、梳洗返魂骚畹。春迟楚天晚。",
      "记芳馨依旧，泛人曾见。光风乍转。麝熏浓、清尊共款。",
      "奈湘波、不浣愁襟，认取泪绡红变。",
      "肠断。楼心归梦，画里吴船，柱边斜雁。书沈路远。钗卜误，镜盟换。",
      "想佳人、空谷国香遗恨，恨逐琼芽暗展。付瑶琴、细写幽姿，露痕自剪。"
    ]
  },
  {
    "id": "adcfe4dbf9c559fa8c3d2889e2dba55e",
    "title": "一枝春瓶梅",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "月下横枝，罨疏窗、半幅瑶台清景。高寒自警。未许海棠为媵。冰溪岁晚，料无奈、翠禽三请。愁负了、石帚风怀，乍入小红妆镜。",
      "扬州梦谁先醒。道何郎纵老，犹饶诗兴。龙箫凤颖。试谱暗香疏影。丝阑醉写，倩谁问、素娥孤冷。休便遣、羌筦横吹，夜遥路迥。"
    ]
  },
  {
    "id": "adcfe4dbf9c559fa8d248cd95f851c01",
    "title": "雨淋铃夜窗听雨，孤雁和之，客感深矣。因调夹钟羽平叶一解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "寒雨连江，暮城严鼓，倦旅清宵。欹枕细数檐花，潇潇下、窗纸频敲。翠衾冷逼梦惊，误灯影红摇。甚雁声、偏搅愁人，未教到耳已魂销。",
      "还理断弦翻苦调，望神京、一发霾云表。有泪不洒觚棱，嗟予季、戢羽天寥。信沈道远，怨鸿响、凄绝南谯。怅夜永、羁绪鳏鳏，暗里青鬓雕。"
    ]
  },
  {
    "id": "adcfe4dbf9c559fa4c0cbf1d338c59d3",
    "title": "瑞鹤仙·儗游匡庐，先赋此为山灵讯",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雪晴天子嶂。喜劫后、山灵似人无恙。芙蓉丽仙掌。",
      "映湖波遥斗，二姑眉匠。非烟下上。税悬装、萝扃岫幌。",
      "坠鬘云、五老峰巅，俯谢世尘清旷。",
      "盈望。霞横山带，日照香炉，瀑翻银浪。星宫素氅。骖鹤驾，共来往。",
      "问餐霞、仙侣沧江一卧，事影应劳梦想。漫相遭、旧楚狂人，凤歌自响。"
    ]
  },
  {
    "id": "adcfe4dbf9c559fa9b51ea76a6b8ce97",
    "title": "水龙吟·三村桃花下赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "出门一笑，江横武陵，未比天台远。轻舟乱水，吟鞭遥指，霞城隐见。春在三村，一村临路，二村斜转。看分畦种菜，编篱傍柳，还疑是，玄都观。",
      "休问寻春游伴。镇相怜、劫余莺燕。瑶宫露井，仙山度索，华林上苑。犬吠刘晨，实偷方朔，赏延公干。叹芳菲总被，年涯送老，更何人管。"
    ]
  },
  {
    "id": "adcfe4dbf9c559fa1f584896dfa963f8",
    "title": "台城路散策寻春，经澹台墓作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "斩蛟沈璧何年事，茫茫浪淘千古。宰树愁春，高城翳日，陈迹难寻抔土。怀方去鲁。有三百同游，道开吴楚。友教诸侯，载书江介气如虎。",
      "嗟余师训恨晚，乱离婴世网，羁宦贫旅。桂海骖鸾，辽阳返鹤，空惜云霄毛羽。苔扃酹醑。怕呼出精魂，剑光犹怒。未敢哀时，向人谈貌取。"
    ]
  },
  {
    "id": "adcfe4dbf9c559fa4e1e1d1d7f782925",
    "title": "扫花游三村桃花为风雨所败，独瓶供二枝，经旬灼灼，谥以留春，和碧山叶宠之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "水村梦忆，正燕苦莺愁，旧林如扫。剩红最小。怕东风误却，阮郎重到。绣槛围春，看比枝头更好。向谁道。道接叶渡江，遗兴今少。",
      "花静人意悄。恁护暖调寒，伴昏吟晓。忏情未了。叹瓶边镜里，鬓华催老。嫩绿新阴，纵目仙源望杳。动离抱。琐窗前、厌闻啼鸟。"
    ]
  },
  {
    "id": "adcfe4dbf9c559faeae0758fbd693466",
    "title": "曲游春永宁寺寻娉婷市钟传故宅，用草窗韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "信马东湖上，趁浪花娇鸟，来去如织。废宅何王，问娉婷、旧市锁尘无隙。路转红桥隔。尚暗想、盛时筝笛。自上蓝、院改南平，难觅故家春色。古陌。",
      "残红剩碧。带枯柳长堤，曾骤金勒。女乐余姿，便招魂再写，紫箫烟幂。倦旅逢寒食。吊坠景、自排岑寂。更与翻、僭国春秋，削麟未得。"
    ]
  },
  {
    "id": "adcfe4dbf9c559fada966066f7fc00e5",
    "title": "霓裳中序第一紫极宫写韵轩",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "璇宫罢夜织。弄玉催停骖凤翼。归去钟陵旧宅。算唐韵四声，曾佣仙笔。",
      "瑶台弟一。问绣襦、甲帐谁识。陪清课，叠笺试墨，此福最消得。",
      "予亦。救贫无策。叹纸贵、研斗价失。丝阑愁与共擘。",
      "脉望何功，字枉三食。赋情空自惜。况乱久、漂蘦钿尺。",
      "双飞远，江山如梦，坐对两悽恻。"
    ]
  },
  {
    "id": "adcfe4dbf9c559fa4ca2cdfe7b003ff5",
    "title": "高山流水题程柏庐空琴居图",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "半窗月色罨疏桐。写秋心、迎露兰红。惊梦换尘徽，新声暗落云东。幺弦断、寡鹄离鸿。留仙弄、休按参差凤翼，散雪归风。正哀蝉赋罢，落叶翳雕栊。",
      "音容。披图只追想，人不语、鉴影停空。清泪点綀囊，碎玉响和号钟。料难禁、药店飞龙。侧商送。天上人间此夜，契阔还同。定刊琼、染素朱，押老琴佣。"
    ]
  },
  {
    "id": "adcfe4dbf9c559fa0df32b66d5ad18fb",
    "title": "庆春宫",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "填咽鸿都，悲歌燕市，梦余万感春明。尘土无情，莺花多恙，廿年回首堪惊。旧游重省，更休说、风云上京。铜仙辞汉，清泪如铅，沾洒觚棱。",
      "当时太学诸生，云散星飞，江海飘零。彝鼎沦亡，诗书灰烬，会看十鼓薶荆。世传精本，好归贮、黄山万层。摩挲嗟叹，歌效昌黎，录补明诚。"
    ]
  },
  {
    "id": "adcfe4dbf9c559faa07f6be4acc9f71e",
    "title": "兰陵王·吊郑叔问文焯，用清真韵二解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "断魂直。归访芝崦瘦碧。游仙事、空想寓言，石老梅枯照颜色。青山换故国。争识。銮坡旧客。江湖梦，寻鹜伴沤，晞发阳阿涕盈尺。词篇半尘迹。叹绞敛斜衾，香烬瑶席。",
      "鸺啼鹃语催寒食。嗟夙世兰锜，寓公吴苑，流风余韵话置驿。问天吊穷北。心恻。素怀积。念石帚云薶，花外音寂。华严转眼悲何极。怕鹤帐新鬼，告哀邻笛。沧洲残画，剩蠹纸，泪尚滴。"
    ]
  },
  {
    "id": "adcfe4dbf9c559faa07f6be4dbd402c4",
    "title": "兰陵王·吊郑叔问文焯，用清真韵二解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "冷吟直。愁写分山断碧。皋桥上、重赋五噫，佚老无归怨春色。微箕尚逊国。安识。青蝇吊客。巫阳下，招取散魂，双阙岧峣去天尺。孤云荡无迹。算几辈词仙，沤鹜分席。",
      "西山薇苦谁能食。寻一卧江介，梦回青琐，沈沈梅讯断雁驿。送穷誓投北。休恻。半尘积。叹鹤化天寥，琴碎音寂。流波雅引哀何极。定月夜仙掌，自吹残笛。精灵如在，漫笑我，借泪滴。"
    ]
  },
  {
    "id": "adcfe4dbf9c559faf1794ac54edb0fec",
    "title": "塞垣春己未岁朝大雪，咫园和梦窗丙午岁日词，走示。即席酬之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "脆玉敲冰管。唤酒趁，笙簧暖。窗幽白小，髻芗兰倚，弦语歌啭。付雪儿、细涤蓬莱盏。醉不问，天长短。任年涯催老，却疑春近春远。",
      "裙衩两鸳鸯，愁惊梦邛池，寻梦湘岸。怨别几东风，赚人胜钗燕。便蓬心斗转。飞坠天云，画中身，月中见。梅雪共清冷，验眉颦深浅。"
    ]
  },
  {
    "id": "adcfe4dbf9c559fa14df1fd3b45c57aa",
    "title": "木兰花慢·江春连雨，寄闷",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "四风皆致雨，酿春恨，满江城。叹柳径桃蹊，芳郊绣野，沟浍皆盈。才晴。又还饾饤。更雷车、雹转练瓢倾。梁上频惊睡燕，树闲并坐愁莺。",
      "丁宁。斗草踏青。虚赚我，几钗盟。念枉劳偻指，花朝过了，凝望清明。游情。梦都未款，任宵檐、铁马闹东丁。禁对兰釭照冷，闷寻倦枕余酲。"
    ]
  },
  {
    "id": "adcfe4dbf9c559fae149818c17d03450",
    "title": "锁窗寒宵寒无寐，倚无射商犯中吕宫正宫示贺逊飞鹏武、王南村效良",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "泼水衾孤，游仙梦窄，断云羁绪。伤今念远，迸作一天愁雨。掩屏山、麝煤半干，替谁写出销魂语。叹竟床锦瑟，华年轻换，旧情空赋。弦柱。",
      "还重数。奈雁带尘斜，字将鸾误。芳韶未晚，怕底无人为主。纵春风、先返绛都，共谁紫陌邀醉舞。待归来、又恐高寒，耐得和春住。"
    ]
  },
  {
    "id": "adcfe4dbf9c559faa2239a40178f83b9",
    "title": "瑞鹤仙·江城厌旅，再度清明，坐对瓶花，怅然有赋。调夹钟羽一解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "海棠新睡醒。映绛蜡、高烧晚妆犹靓。诃梨羂蝤领。衬琼腮霞泛，素肌酥莹。兰云梦影。数仙期、人天未准。任西园、绿醉红酣。",
      "漫遣燕窥莺请。谁省。雒滨拾翠，汉浦遗珠，誓钗盟镜。愁春自警。花尚好，酒先病。况吴棉初卸，沈熏慵试，耐得余寒薄暝。叹年芳、已过清明，怨遥夜冷。"
    ]
  },
  {
    "id": "adcfe4dbf9c559fa36e671c45c174622",
    "title": "渡江云·三犯净社拈题，雨意，限韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "山颦低锁黛，远岚翠匝，暝度楚天遥。半春频梦雨，雁后花前，恨逐舞红雕。余寒殢热，病损却、麟带宽腰。衣倦添，鸭眠熏减，麝晕掩羞潮。",
      "魂销。鸾弦香沁，凤轸音乖，也难成凄调。凝望极、云连芳草，青误征袍。风回絮卷浑如雪，漾酒旗、愁满江皋。凭醉赏，兰痕腻玉冰绡。"
    ]
  },
  {
    "id": "adcfe4dbf9c559fa9d6be2c964e96e3a",
    "title": "八声甘州·净社拈题，雨声，限韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "怪今宵到耳倍凄凉，春声变秋声。是劳人羁绪，啼妆远别，寻梦难成。响逗檐花落处，晕冷逼愁镫。隔雨红楼迥，欹枕江城。",
      "十载关河尘土，几素心剪烛，潇晦鸡鸣。带金笳铃索，相和似鏖兵。酒尊空、吴娘歌罢，定有人、和泪卜归程。昏连晓，向无眠里，两地同听。"
    ]
  },
  {
    "id": "adcfe4dbf9c559fae3ab3041a732d355",
    "title": "应天长·净社拈题，雨气，限韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "燕归避冷，鸠唤误晴，闲庭静锁春碧。绣砌篆蜗皴角，双鸳印红湿。沈熏重，薇露滴。暗晕损、万钱生壁。费人省，昨夜西窗，谁话岑寂。",
      "沉醉问东风，病里愁中，花事几狼藉。怅望暮天云合，鹃啼葬倾国。轻雷送，非雾隔。渐向晚、倚楼哀笛。梦华恨，柳暝河桥，曾纵金勒。"
    ]
  },
  {
    "id": "adcfe4dbf9c559fae4f6108aaa798f7d",
    "title": "扫花游",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "水东路熟，便梦想须溪，旧游何许。借今证古。对西山寸碧，锁眉无语。浪诩仙源，误了秦余伴侣。共凝伫。问历劫燕莺，遗恨谁诉。",
      "重认携酒处。但嫩柳迎人，菜花随步。倦红自舞。笑伤春泪滴，未输儿女。怨入稠塘，料比玄都更苦。棹歌去。纵流浪、怕吟前度。"
    ]
  },
  {
    "id": "adcfe4dbf9c559faf83d175499c878fd",
    "title": "水龙吟·题黄少穆拜石图",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "武陵岂必神仙，几人解识苏髯意。河源星变，天孙持赠，君平妙譬。炼自娲皇，鞭辞赢政，拜从颠米。问谷城山下，何如海岳，英光并，长虹气。",
      "劫火昆冈曾记。剩痴顽、此闲游戏。尚堪供奉，无劳袍笏，谁兄谁弟。寸碧遥岑，三天琼岛，老怀孤寄。叹名山管领，风尘鬓发，有星星泪。"
    ]
  },
  {
    "id": "adcfe4dbf9c559fab95a3e91c6e76b20",
    "title": "东风齐着力辛酉孟春，之官宁都，初发南昌，却寄幕府同人",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "初日笼霞，和风催柳，点缀江春。香尘十里，着意送行人。背指严城万雉，听笳鼓、四载从军。滕王阁、虚陪胜宴，曾费雄文。",
      "为谢阮刘群，挥彩笔、壮游桂海金潾。马当借助，掷璧问江神。问尔文章九命，三生业、可证前因。番风紧、蒲帆饱拽，轻溯南云。"
    ]
  },
  {
    "id": "adcfe4dbf9c559fa638d23b656362e60",
    "title": "石州慢·雪晴风定，晓泊丰城，追忆会理旧事，借庆湖韵却寄简盦、云史",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "日影筛篷，风背卸帆，云敛天阔。沙头步屧禁寒，柳色雏黄愁折。何年剑气，动我壮岁游悰，征袍曾渍炎荒雪。神笔定边筹，记文园持节。",
      "催发。牡丹围坐，蛮舞蛮熏，使君临别。赋就南枝，曲里声情都绝。江关一卧，转首八载飘零，尘襟未浣心如结。望故国青天，负春江花月。"
    ]
  },
  {
    "id": "adcfe4dbf9c559fa4db7ac5428890d27",
    "title": "苏幕遮·寒夜，和云史",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "旧怀孤，新恨永。唤酒垆边，花影扶人影。怕向当筵呼定定。雪咽冰餐，省识中肠冷。",
      "念家山，天样迥。剑外杯心，鹤响哀猿警。甲帐绣襦仙意静。一卧江关，耐得三年醒。"
    ]
  },
  {
    "id": "adcfe4dbf9c559fa4db7ac5446f37824",
    "title": "苏幕遮·寒夜，和云史",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "梦华疏，愁味永。急景凋年，转烛浑无影。碧海青天心不定。漫斗婵娟，谢却梅魂冷。",
      "雁书稀，川路迥。病骨支寒，耳厌鼍更警。四壁鼾雷喧里静。缺月窥窗，坐对成双醒。"
    ]
  },
  {
    "id": "adcfe4dbf9c559fa2e86671b62774e9b",
    "title": "氐州第一晚泊樟树镇，用待制韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "帆脚收寒，雁阵晕晚，长堤万瓦鳞小。画角风高，危亭望断，天末青鸾缥缈。梅柳娇春，任自媚、东皇余照。锦水芳游，漓江倦辙，燕莺俱老。",
      "鬓影关河青镜少。万千事、梦萦魂绕。扇底今情，琴中古怨，莫更撄愁抱。此心无，真幻想，天花坠、拈来微笑。独寐更长，渐遥闻、渔歌唱晓。"
    ]
  },
  {
    "id": "adcfe4dbf9c559facb2917a692d34f89",
    "title": "八六子·峡江雨望，用杜司勋体",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "望谷城。挂山依水，惟闻相杵声声。见傍柳稳系樵舟，柔橹轻摇鲤浪，空江恨潮暗生。欹篷雨迷烟冷。社树鸦翻，村渡人归。",
      "古岸沙平。李花繁、如雪万妆齐竞，露桃微笑，半颦临镜，谁念、故里春遥梦远，瑶珰锦字难凭。雁风横。凄然泪飞上京。"
    ]
  },
  {
    "id": "adcfe4dbf9c559fa09c79fb043dae722",
    "title": "满江红·富口晓发巨鱼跃入余舟，援白石老仙例，赋平调以答神贶",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "拂晓凌江，阵樯起、分浪溯流。是谁遣、锦鳞飞跃，入我扁舟。未省龙宫充使意，非关鱼服豫且愁。更漫同、横海钓金鳌，夸壮游。",
      "盟津会，天相周。旦燔祭，迓神庥。叹藐余无似，敢附孙谋。鹏化南溟曾喻指，筌忘濠上且消忧。酹玉尊、援笔赋神弦，骖翠虬。"
    ]
  },
  {
    "id": "adcfe4dbf9c559fa1d2aebf02cdaae40",
    "title": "浣溪纱过百嘉",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "细雨斜风过百嘉。垂杨如彗荻抽芽。河豚初上趁渔娃。",
      "击鼓村巫迎社姥，三郎古庙隐桃花。官私两部闹虾蟆。"
    ]
  },
  {
    "id": "adcfe4dbf9c559fa2d52bc3941580b2f",
    "title": "字字双万安江行，上十八滩",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "水浅沙平弯复弯。刺篙捩舵滩复滩。",
      "蒲帆挂雨环复环。岭复晕深山复山。"
    ]
  },
  {
    "id": "adcfe4dbf9c559fa13aa564224855e4a",
    "title": "菩萨蛮·造口和辛稼轩",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "双江一碧无情水。滔滔尽是哀时泪。晚泊梦难安。古愁千叠山。",
      "北流浑不住。何事人南去。岁晏孰华予。新词赓鹧鸪。"
    ]
  },
  {
    "id": "adcfe4dbf9c559faeb26cf5eb0480696",
    "title": "玉楼春·造口夜泊，和东坡",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "东风为送催行雨。涨没滩痕无觅处。粤娘十八踏谣声，远和寒村鸣夜杵。",
      "朝来武索寻前路。暮抵虔州听歌舞。十年心事问琼花，莫向征人谈别绪。"
    ]
  },
  {
    "id": "adcfe4dbf9c559fab0f4076414b44ee3",
    "title": "望海潮·宁都",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "梅江南注，琴川东汇，雄封自古阳都。峰合翠微，城环雪竹，郊原罨画成图。潮落见双鱼。问锦鳞七二，应解传书。桂海游悰，蜀山归梦，阻江湖。",
      "凌风暂驻仙凫。正云当露冕，天近玉壶。经说易堂，玄谈觉院，诗题水竹幽居。莲岳碧芙蕖。笑使君腰脚，筇杖轻扶。愧负名山管领，渲染谢倪迂。"
    ]
  },
  {
    "id": "adcfe4dbf9c559fa3a38778a004a5703",
    "title": "满庭芳·宁都老儒曾承斋以四词见投，依韵酬之。曾善画，年且八十，自署不受暑斋主人",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "赤雅编残，青鸾骖远，梦云吹满江湖。好天良夜，泼水簟纹铺。回首邛池事，影蛮熏重，愁损相如。曾传谕，三巴父老，锦样话成都。",
      "愁余。羁宦久，西江被勺，南海明珠。问谁招蜀客，重按吴歈。臣甫低头，杜宇思归，引良愿犹虚。寻仙远，樵歌凤响，清梦绕匡庐。"
    ]
  },
  {
    "id": "adcfe4dbf9c559fa5ed7bbb7b0aa8510",
    "title": "定风波·用韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "丱岁横经慕易堂。壮年湖海苦奔忙。睡醒昆仑身老矣。刚喜。背飞辽鹤落仙乡。",
      "亡国大夫犹吏隐。谁信。此心皓皓暴秋阳。一片翠微干净地。堪寄。从今无梦到岩廊。"
    ]
  },
  {
    "id": "adcfe4dbf9c559fac2cfd406fb4deb1d",
    "title": "踏莎行·用韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "薤菜签幐，豆花篱落。嫩凉山枕新眠觉。明河案户晓星沈，绮疏生白凝虚幕。",
      "风露留支，山梁饮啄。闲庭永日堪罗雀。沧洲画稿半丛残，卧游一卷尘生阁。"
    ]
  },
  {
    "id": "adcfe4dbf9c559faa765bfaf2428b0e0",
    "title": "忆旧游·三门道中",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "看梯云度鸟，挂涧垂虹，飞磴传驺。问俗方行县，正丹枫绚锦，断壑鸣璆。傲霜病菊犹艳，村酒熟新篘。便庆洽儿童，欢胪父老，喜见君侯。",
      "回头。桂江事，记十载鸾骖，曾典边州。泪滴漓湘水，笑名山管领，轻去何繇。背风败叶如诉，寒雨袭征裘。且暂憩尘鞿，丁丁伐木山更幽。"
    ]
  },
  {
    "id": "adcfe4dbf9c559faeace252b8d4a2a5f",
    "title": "霜叶飞晚度白石嵊至大塘下，用待制韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "际天衰草。迷征路，枫丹遥映云表。暮霞飞练亘仙都，带晚烟愁悄。俯绝壑、疑昏幻晓。林坳樵舍孤灯小。望破驿苍茫，幸盼得松明，炬火特地来照。",
      "惆怅倦客关河，凋年急景，峒越边瘴曾到。市楼今夜度清宵，念往时襟袌。奈北阙、钧天醉了。无眠自谱高寒调。拊鬓丝、添憔悴，三管离悰，旧情多少。"
    ]
  },
  {
    "id": "adcfe4dbf9c559fa5c0179a9be8ef972",
    "title": "三字令·用韵，二解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "燕月黯，楚云长。练秋光。歌捉搦，舞伊凉。縆湘弦，捐汉佩，醉千场。",
      "星怒角，斗垂芒。梦飞扬。哀野哭，搅刚肠。中贤人，辞酷吏，卧江乡。"
    ]
  },
  {
    "id": "adcfe4dbf9c559fa5c0179a90e10f5f1",
    "title": "三字令·用韵，二解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "蛩语涩，雁声长。惜流光。寻旧梦，贺新凉。偃龙须，邀麝月，散欢场。",
      "灯坠豆，睫生芒。倦清扬。收凤纸，费鸾肠。蝶蘧蘧，风习习，是何乡。"
    ]
  },
  {
    "id": "adcfe4dbf9c559faed26424907c639cb",
    "title": "望南云慢",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "半落青天，望峭立三峰，惊睹三壶。孤云两角，翳雾鬟镜里，疑有疑无。颦黛亭亭影，更秀出、浔阳二姑。晚霞山带，翠掩芙蓉，太乙仙都。",
      "嗟余。宦辙穷边，移情洞壑，平生赏会偏殊。山灵笑倒，怪席帽黄尘，惯试崎岖。太息今何世，恋故山、云烟画图。劫余猿鸟，梦想峨眉，泪满江湖。"
    ]
  },
  {
    "id": "adcfe4dbf9c559faebf542c478470059",
    "title": "秋色横空拟登三仙崠未果，载赋",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "枫落愁红。映苍崖绀壁，气肃初冬。三山缥缈霞标外，呼吸帝座潜通。锵瑶佩，驾彩虹。便把臂、云将游太空。俯视齐烟九点，万古青蒙。",
      "谁共振衣杖筇。仰高寒陵羽，动魄灵宫。寻仙五岳归来晚，惊见碧海芙蓉。三青鸟，两玉童。奏广乐、钧天骖凤龙。纵意想飞腾，犹是梦中。"
    ]
  },
  {
    "id": "adcfe4dbf9c559faffc7d39cdb306b00",
    "title": "月当厅抚时伤乱，同梅溪韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "铁笛叫破鱼龙睡，江婓镜影，西子颦心。佩解汉皋，黄鹤一去秋深。巴水洞庭雁风，骤斜阳、惨澹紫磨金。暮潮紧、鲸铿鼍震，共竞呿吟。",
      "湘云。楚雨连巫峡，怕瑶姬、蜀魄空断难寻。泪浅梦轻，谁托轸玉哀音。虫语鸟悲两无绪，短怜霜鬓菊羞簪。摇落尽、居人苦恋，一寸微阴。"
    ]
  },
  {
    "id": "adcfe4dbf9c559fa95e046e286b783f5",
    "title": "齐天乐·壬戌岁旦示大侄以文",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雪消年转梅江上，春回盼春犹远。挂户新符，巡檐笑靥，欢酌屠苏盈盏。衙斋事简。按一曲清词，翠尊金板。渐老周郎，岁华无恙感羁宦。",
      "京尘回首似梦，雁行思度岭，同是魂断。故国啼鹃，寒枝警鹤，欣接竹林南阮。星飞雾卷。问此别寻常，甚时重见。望里觚棱，朔风吹倦眼。"
    ]
  },
  {
    "id": "adcfe4dbf9c559fa805c42561742f634",
    "title": "碧芙蓉",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "仙灵隐现。记行轩初税，好山经眼。岫螺梳雾，洲鱼浮浪，梅江横练。明星玉女，似按舞霓裳遍。驻云軿、手把芙蓉，白玉京、遥觐天半。",
      "倒挂银河手挽。建霞标，当露冕。甘醴珠霏桧百丈，清渠长虹初偃。熛怒惊岩，电山带绕，圣灯零乱。绿玉杖拄洗头盆，世尘疵疠同浣。"
    ]
  },
  {
    "id": "adcfe4dbf9c559fa99c7b344f75c543a",
    "title": "惜花春起早慢",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "谢东皇、把娇红嫩绿，点染林壑。蔷薇牡丹，争丽竞色，渐到婪尾红药。耽愁病酒，春事阑、春恨谁托。问湔裙拾翠侣，几曾轻误钗约。",
      "宵阑画烛深尊，惊梦雨灵风，响动铃索。檐花坐飞似雪，透虚幕、怯听清角。无眠到晓，生怕他、繁英吹落。向枝头，惜余春，唤酒花闲重酌。"
    ]
  },
  {
    "id": "adcfe4dbf9c559fa4ff2423d32af07fd",
    "title": "莺啼序·重建思庄楼，用梦窗丰乐楼韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "飞梁驾鳌瞰斗，俯川原绣绮。左云石、右揖莲花，锦标高建霞际。敞八牖、璇穹镜海，春城画本开新霁。幻参旗天外，军封凤翎遥坠。孤塔干霄，万瓦卧雨，更名山四倚。易堂近、泉壑金精，翠微霏润岚翠。访双鱼、仙洲信息，正三月、梅江春水。傍云风，台畔弦歌，暂忘身世。",
      "泉烹麝月，酒酌蠃尊，具主宾四美。同记省、文山墨泪，晦叟诗板，雪竹荒坪，古今人事。阳都旧治，庄翁遗爱，为台为沼徵民乐，剩千秋、小劫华严地。中阶旦复，翚飞秀发江山，露沈象移星纬。凌云概日，佩玉鸣鸾，尚赋才共迟。待染翰、离家王粲，倦旅兰成，吐凤千言，卧虹十二。危阑自凭，乌纱重岸，春朝秋夕同望远，御泠然、风引仙衣袂。回头蜀道青天，满目关河，梦归万里。"
    ]
  },
  {
    "id": "adcfe4dbf9c559fa171bf2a31f77ceef",
    "title": "穆护砂",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "罢按霓裳舞。问唐宫、艳丽谁数。纵清平法曲，牡丹休赋。自从真妃仙举。泪不滴、沉香亭下土。倚绝代、名花相妒。悄欲坠、曲漪弄色，颤莫任、流霞轻注。初洗华清，倦陪凝碧，盈盈娇困倩人扶。借荔枝红润，鸡头温软，琼醴莹脂肤。",
      "怕被月宫留住。向荒山、只园孤树。笑桂馨天上，兰辞空谷。年年怨风怯露。任世外、春回千万度。凭阅尽、胜鬘修妩。妆淡泞、海红羞比，姿绰约、玉茗惭呼。传粉嫌污，点朱嫌赤，洛神帝女宋东姝。费十载、侔色传妍，新词翻旧谱。"
    ]
  },
  {
    "id": "adcfe4dbf9c559fa597c727196b6da66",
    "title": "梦行云·用梦窗韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "素肌厌冰縠。柔乡熟。春睡足。鲛绡贮泪，迸落珠千斛。绀烟吹影迷花雾。寒梢颓醉玉。",
      "旧红乍洗，纤腰如束。蓬废葆，膏未沐。环儿长恨，断魂海山曲。只惭金谷楼前路。坠香愁化速。"
    ]
  },
  {
    "id": "adcfe4dbf9c559fa25665b36caa52373",
    "title": "水龙吟",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "一官凉到秋光，春寒更比霜天峭。奔涛聒耳，危梁悚目，岩扉冱晓。蜡屐兜绵，笋将攓雾，路争飞鸟。看人家尽在，云根石罅，仙都远，迷壶峤。",
      "冰透行春乌帽，耐高寒、髯苏襟抱。鸾骖未返，鸿栖莫定，巢痕新扫。家近峨眉，田荒下噀，浣花人老。叹蛮烟瘴雨，归来甚日，惹渊明笑。"
    ]
  },
  {
    "id": "adcfe4dbf9c559fa375d8e511691a326",
    "title": "垂丝钓近有为蜀客之招者，倚此代答",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "杜鹃太苦。声声频唤归去。万点蜀山，梦里寻路。风又雨。任戾天劲羽。应难度。谢鸥盟鹭侣。",
      "锦城似锦，雕残春事迟暮。倦游厌旅。深拜同臣甫。知旧谁严武。公莫舞。怯倡予和汝。"
    ]
  },
  {
    "id": "adcfe4dbf9c559fa40a468374c009005",
    "title": "石州慢·用鲍明远行路难第三首填",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "日冷璿闺，苔晕玉墀，香度椒阁。红窗窈窕纹纱，绣户低垂罗幕。有人独处，问讯小字金兰，纤罗被服熏芳藿。春燕乍差池，散风檐梅落。",
      "依约。对帷窥影，欹鬓横钗，弄妆金爵。揽泪含歌，欲寄遥情谁托。抱愁恒涕，镇自默默无言，人生那得长为乐。羡野外双凫，叹云闲别鹤。"
    ]
  },
  {
    "id": "adcfe4dbf9c559fa0f156dd8f3d749e6",
    "title": "摸鱼子寒食雨中同蛾术韵，用太素体",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "数年芳、可怜春半，游悰空系平楚。舞红颦绿都抛却，消尽梦风灵雨。芳草路。断肠处。凄迷烟柳拖翠缕。梅江岁序。伴坐树莺愁，窥帘燕恼，弹指已虚度。留难住。",
      "自惜余春自赋。谪仙犹寄秋浦。绿章重向东皇乞，暖日明霞当户。开廨宇。列尊俎。河阳花县夸俊语。新词漫与。待谱入琼箫，翻成锦字，歌里费延伫。"
    ]
  },
  {
    "id": "adcfe4dbf9c559fad1e7c4e997d1e06a",
    "title": "水龙吟·田头市龙兴寺记明董尚书越遗事",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "隔江遥送书声，夜长萧寺闲钟磬。随风更远，去波如答，鱼龙窃听。画里寒山，空中竽籁，起予深省。有何人系缆，推篷钓月，闻吟啸，移舟艇。",
      "今夕高轩入咏。似谷音、鹤鸣相应。灯窗一话，锁闱三捷，文章九命。梅水行春，莲峰露冕，丹房苔径。问前贤故事，山川不语，唤残僧证。"
    ]
  },
  {
    "id": "adcfe4dbf9c559faae9cabdbb28a3330",
    "title": "花发沁园春一春无佳日，拈此寄闷",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "困柳摧花，剪风丝雨，蹉跎郊外游兴。清明过却，殢酒悭诗，负了翠娇红靓。阴晴无定。春已在、酴醾芳径。更做弄、琴润香焦，夜篝熏透兰㡧。",
      "酿出桐花冻。冷试春衫，黄鹂屡误三请。清尊破睡，锦字传歌，料峭琐窗笼暝。余寒犹劲。啼梦觉、扶酲难醒。恁饾饤、天气恹恹，不教人瘦谁肯。"
    ]
  },
  {
    "id": "adcfe4dbf9c559fa203282d590508c10",
    "title": "春风袅娜试晴又雨，更倚云月自度腔寄意",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "被盲风痴雨，断送清明。花有泪，鸟无声。敞兰帷逗取，夕曛朝爽，柱鸾低翅，筝雁收翎。步屧芳郊，湔裙南浦，沁损芹泥三两星。鸭睡香销窣帘影，箫稀饧冷少人行。",
      "寒重春深梦浅，三分过二，已惊见、绿密红零。呼娇燕，语流莺。衔将坠影，扶上山屏。凤子鬼魂，与招沈魄，杜鹃啼血，黏住余馨。芳菲垂尽，叹年年三月，佳时易逝，难遇长晴。"
    ]
  },
  {
    "id": "adcfe4dbf9c559fa54ecafa6c6e84764",
    "title": "多丽·积雨兼旬，忽放晴霁，是日由固口回城，舆中口占",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "雨初晴。白沙江上烟轻。正颁春、篮舆固口，岫蠃黛妩山屏。鸭头涨、前溪鸣玉，蛾眉妒、遥嶂舒青。峰褪云衣，轩回露网，柳绵飞送短长亭。见临路、杏新蒲小，袯襫劝春耕。",
      "如人意，惠风清昼，喜洽欢腾。记前朝、潇晨冷食，幰帏芳甸愁生。凤子巢、桐花冻乳，鸦雏觜、秧水孳萍。铃转相乌，歌来娇鸟，嫩簧新炙语流莺。纵犹有、楝花寒在，春事已堪惊。归途近，一江鱼浪，暖日高城。"
    ]
  },
  {
    "id": "adcfe4dbf9c559fa53cf1dd000a260fd",
    "title": "洞庭春色会同水西二峰特立，曰蜡烛寨，为更名双髻，词以命之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "拱揖五华，照影同川，镜中翠鬟。倩月蟾梳就，流苏宝髻，黛蠃点出，菩萨双鬘。悄立亭亭风雾里，似骖凤、飘摇秦女仙。新霁后，对花明柳媚，凝睐嫣然。婵娟。",
      "窈冥洞天。想披云帝所，霞翍星钿。更带荔牵萝，宜颦宜笑，晨膏夕沐，和雨和烟。洛水凌波罗袜冷，定微步、春风锵佩环。吹缥缈，寄遥情万叠，白石青莲。"
    ]
  },
  {
    "id": "adcfe4dbf9c559fa060b83425d603632",
    "title": "声声慢·和梦窗四香",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "江婓捐佩，湘女归魂，争知岁晚重逢。九辨骚心，应难写入春容。当年四愁遗恨，伴四香、沉醉东风。仙梦悄，怅芳馨、谁袭真色屏空。",
      "愁倚天寒罗袂，怕玉龙吹坠，难倩离鸿。一笑江横凌波，尚怯霜浓。葳蕤露申清睡，验同心、轻袅檀红。端正看，护瑶窗长在镜中。"
    ]
  },
  {
    "id": "adcfe4dbf9c559fa8ec9570ba58351c8",
    "title": "传言玉女·和逃禅生四和",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "昼午熏浓，窈蔼茜窗琼轴。绣屏围艳，费量珠十斛。龙涎凤咮，绀唾蛮红生簇。越瓷清供，佩环争馥。",
      "漫比欢侬，怪荀郎、未免俗。自然风韵，共骚心暗触。美人香草，步引凌波相逐。国香遗恨，更调哀曲。"
    ]
  },
  {
    "id": "adcfe4dbf9c559fa9c072a14ad882066",
    "title": "沁园春·壬戌暮春陪石城令固始吴述先嗣让游金精翠微",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "维暮之春，与客携壶，共寻翠微。看三峰仙掌，岳莲拄笏，一陂环玉，瑶佩鸣溪。墨竹留痕，岕茶知味，望古兴怀谁与归。徘徊久，渐金精雾合，蠃石云迷。",
      "依稀鹤驾灵飞。指岫幌萝扃仙可期。笑丹砂勾漏，宰官徒现，冰衔阳朔，山水方滋。诗补丽英，堂荒九子，赋罢高丘歌采薇。从吾好，待遨游五岳，归卧峨眉。"
    ]
  },
  {
    "id": "adcfe4dbf9c559faa2b287a62184718f",
    "title": "水龙吟·壬戌岁暮，于役新淦，峡江舟行颇滞，望阁皂诸山，因倚越调寄意",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "隔年重见青鬟，雾梳烟抹清江上。推篷一笑，山灵应讶，别来无恙。劫火煎魂，机轮摇梦，纵心孤赏。叹穷冬短景，长征倦客，思前事，成追想。",
      "拟办棕鞋竹杖，抚瑶篸、捶琴山响。棹歌三叠，群真来会，遥情俯鬯。记得骖鸾，名山管领，头衔轻枉。便芙蓉手把，钧天九奏，借仙人掌。"
    ]
  },
  {
    "id": "adcfe4dbf9c559fa09017e78dfa55d83",
    "title": "西平乐癸亥秋莅官清江，政简多暇，蒐集县先正宋孔文仲、武仲、平仲、刘敞、刘攽、徐天麟、徐梦华、张洽、向子諲、杨无咎、杨至质、元杜本、范椁、傅若金、杨士宏、明敖英、杨廷麟等遗箸，编为清江先正遗书，将次第校印，遽迁官去，惜其不成，漫题目录后，用清真韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "吏隐萧滩，棹回鹿渚，怀古倍觉情赊。三孔刘徐，宋贤遗集，搜求梦杳云遮。",
      "叹旧日祠堂陋本，讹舛难资镜考，何人为取，嫏嬛中秘，更刻麻沙。",
      "无恙江清嶂碧，思大雅、怅望动咨嗟。",
      "探源流略，咸依四部，编目分明，行雁欹斜。还忾想、芗林片石，梅癖逃禅，媵以元气变雅，正始唐音，文苑儒林广国华。",
      "提要纂言，巾箱枕葄，差免尘容，惠尔青衿，式此仪型，弦歌诵习家家。"
    ]
  },
  {
    "id": "adcfe4dbf9c559fa8f32d0bf86ec3ee3",
    "title": "高阳台·清江寻向伯恭芗林，用梦窗韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "招隐淮山，离骚楚服，众香把臂来游。江北江南，词心本谢闲鸥。光尧圣藻砭泉石，换半规、夜壑藏舟。管兴亡、满地青芜，犹锁春愁。",
      "芳洲。百卉今何在，问酒边香草，蕙掩兰羞。橘颂重翻，三闾遗恨高邱。饶君戚畹能滋树，共沁园、废绿荒秋。剩无情、黄鸟披绵，啁哳江楼。"
    ]
  },
  {
    "id": "adcfe4dbf9c559faa94f35f351ffe4a0",
    "title": "探芳讯拟游青原，三夙驾未果，军书蜂午，宿诺难践。用弁阳翁韵，为山灵讯",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "坐清昼。恁兴冷如僧，愁浓似酒。叹沤尘惊电，年涯已非旧。槎枒肝肺星星鬓，诗与人争瘦。怕窥园、绀老霜葩，翠滋苔甃。",
      "风健雁程骤。指苍兕临江，烟蠃凝岫。望里青原，游悰尚悭否。山灵应怪来何晚，呵壁空搔首。渡江云，迎路依依是柳。"
    ]
  },
  {
    "id": "adcfe4dbf9c559fa79b51ab04ff9f72f",
    "title": "竹马儿抒感，借叶石林韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "此身似、扁舟横江泛海，有谁推挽。记南骖桂岭，西徇邛笮，沧波云巘。",
      "自笑投老风尘，昆仑睡起，壮怀空远。猿鹤怨家山，指峨眉天外，萝扃楹藓。",
      "息壤今犹在，神州信美，岁华非晚。休嘲阮狂嵇懒。",
      "努力须加餐饭。浪说四海为家，买山招隐，无地安从办。",
      "苍茫独立，谁是盟鸥伴。"
    ]
  },
  {
    "id": "adcfe4dbf9c559fa2f2311d476cf42de",
    "title": "念奴娇·甲子重九庐陵耆宿同登蠃山，展谒文山祠，遂川警报沓至而返。倚平调志感",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "暮江秋老，听严城清角，声断谯门。大壑繁霜琼宇肃，鸿阵飞破停云。境逼高寒，时逢摇落，华发奈清尊。愁孤佳节，旧游无地招魂。",
      "回首江海前尘。经行如梦里，诗卷空存。蜀道青天天更远，难问唳鹤哀猿。醉菊依稀，佩萸谁健，愁极欲忘言。县花徒绚，泪淹宿酒襟痕。"
    ]
  },
  {
    "id": "adcfe4dbf9c559fa9b373c4a575ccdeb",
    "title": "兰陵王·秋晚同信斋韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "老红簇。青女霜华渐肃。遥天暝、蓝雾绀烟，隔水修眉镜愁绿。登临纵倦目。飞扑芦汀雁鹜。惊心事，时换世非，残稿沧洲画难足。持螯醉芳菊。记话雨上京，同剪宵烛。哀筝一弄章江曲。",
      "嗟北雁行断，西乌飞蹇，低头臣甫杜宇哭。梦归影形独。枨触。旧怀续。叹远宦栖迟，空想萝屋。弦高柱短流音促。笑勾漏丹汞，紫金浮玉。游仙无分，望大野，泪共簌。"
    ]
  },
  {
    "id": "adcfe4dbf9c559faafe565d4ac3ac146",
    "title": "青玉案·三村，用须溪渡江观桃韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "仙源纵有花千树。曾惯被，渔人误。打桨休猜桃叶渡。刘郎前度。桃根传语。无寄相思处。",
      "武陵见说遭兵苦。何计相将避秦去。待见流红春已暮。柳堤菜圃。冷烟疏雨。谁识稠塘路。"
    ]
  },
  {
    "id": "adcfe4dbf9c559fa76e20f9944f9ea64",
    "title": "念奴娇·乙丑归自庐陵，僦屋东湖，未果，经苏圃有怀云卿，用竹垞韵",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "半弓方罫，叹闭门种菜，东湖栖泊。锦水花潭家万里，心事汉阴聊托。孺子亭南，澹台墓北，暂寄田居乐。碧鲜朱槿，望秋先补篱落。",
      "休说识字耕夫，南山种豆，歌罢还孤酌。束帛千旌愁搅睡，蛮语懒参戎幕。一语知几，故人多谢阖户舟藏壑。汉书留案，去时忘挂牛角。"
    ]
  },
  {
    "id": "adcfe4dbf9c559fa192e9c7dd5065a60",
    "title": "秋色横空陈叔起以画菊索题，菊盖十人合作",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "谁貌霜容。向鬘天藻国，辟此新封。柴桑吏隐归来晚，秋心烂漫篱东。冰绡薄，石黛浓。似十客、须眉将晋同。一任天荒地老，甲子重逢。",
      "休问义熙建隆。吊华严贤劫，省识图中。一花一佛优昙在，应有色相难空。庐陵令，抱蜀翁。笑脱贼、生还非道穷。试与问泉明，聊证素衷。"
    ]
  },
  {
    "id": "adcfe4dbf9c559fa81557668d5691f55",
    "title": "塞翁吟·丙寅夏仲苦雨兼旬，夜寒无寐，倚黄钟商一解",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "剪烛西窗下，心碎永夕丁东。与谁话，旧游踪。记赤雅蛮风。檐花细雨萧萧梦，镫暗泪滴金虫。幻眼缬，豆垂红。",
      "昵客子愁中。忡忡。言犹在，联床旧约，人已杳、云天断鸿。大招赋、魂归路远，怕徒费、宋玉悲怀，怨入江峰。家山梦里，辗转宵深，欹枕成慵。"
    ]
  },
  {
    "id": "adcfe4dbf9c559fabc2f9c2f27350951",
    "title": "还京乐借待制旧韵赋新事",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "梦天坠。不倩娲皇炼石，谁能理。便断将鳌柱，更挥月斧，神工徒费。",
      "驾练桥空际。吴刚智竭长虹委。纵见了愁惹，怨女騃牛痴泪。",
      "到银河底。共张星、开宴乘槎，旧客重来，新领异味。",
      "支机片石难携，报琼瑶、自赠瓜李。指欢期、应似漆投胶，如鱼戏水。",
      "未得君平卜，然疑翻见愁悴。"
    ]
  },
  {
    "id": "adcfe4dbf9c559fa115c02ab01756ba9",
    "title": "塞翁吟·简庵赋赠，依韵酬之",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "老拙无儿女，腾笑五十称翁。漫夸是，老来红。齿发渐笼东。坡仙赖有朝云伴，身外过耳秋风。溯宦辙，桂邕容。",
      "谕蜀更存邛。天公。笺徒上，卿云旦复，嗟梦断、黄人再中。误归计、峨眉路远，更谁分、买宅三荣，种荔泸戎。江关岁晚，矫首长吟，一任穷通。"
    ]
  },
  {
    "id": "adcfe4dbf9c559fa0df32b6680494c4a",
    "title": "庆春宫",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "焚线删微，玉杯繁露，素王改制空言。柱折天倾，尧囚舜死，小臣孤愤沉冤。遁思浮海，九州外，聊驰壮观。归来犹健，柴市魂招，衣带痕殷。",
      "尧年老鹤惊寒，沾洒觚棱，清泪如铅。铜狄摩挲，神州无恙，拊心望帝啼鹃。故都耆旧，问几辈、灵光尚完。章门携手，惭负秋期，犹滞江关。"
    ]
  },
  {
    "id": "adcfe4dbf9c559fa4a8d931966e26fbb",
    "title": "调笑转踏·姑苏台",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "游鹿。苏台曲。歌舞才停荒草鞠。吴波渺渺吴山簇。",
      "三策当年谁属。怒潮犹射胥门目。一舸鸱夷空逐。"
    ]
  },
  {
    "id": "adcfe4dbf9c559fa72bbc1598d1439a9",
    "title": "调笑转踏姑苏台",
    "authorName": "周岸登",
    "authorId": "adcfe4dbf9c559fad1457b72d1457b72",
    "dynasty": "清",
    "content": [
      "萧瑟。悲倾国。梦断三江迷七泽。细腰还舞新君侧。",
      "只有溪菱堪食。君兮窜死臣奚恤。莫遣湘累呵壁。"
    ]
  }
]